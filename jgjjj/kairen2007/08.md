**《金剛經漢譯對照本》**

【經文依據昭明太子的分法分為32分】

【經名及譯者】

01《金剛般若波羅蜜經》（大正8，748c-752c）

　　　　姚秦天竺三藏鳩摩羅什譯（弘始四年．西元401～？）

02《金剛般若波羅蜜經》（大正8，752c-757a）

　　　　元魏天竺三藏菩提流支譯（永平二年．西元509）

03《金剛般若波羅蜜經》（大正8，757a-761c）

　　　　元魏留支三藏奉詔譯（永平二年．西元509）

04《金剛般若波羅蜜經》（大正8，762a-766c）

　　　　陳天竺三藏真諦譯（天嘉三年．西元562）

05《金剛能斷般若波羅蜜經》（大正8，766c-771c）

　　　　隋大業年中三藏笈多譯（開皇十年．西元590）

\*歸命一切佛菩薩海等

06《大般若波羅蜜多經》卷第五百七十七〈第九能斷金剛分〉

（大正7，980a-985c）

　　　　三藏法師玄奘奉詔譯

（顯慶五年～龍朔三年．西元660～663）

07《佛說能斷金剛般若波羅蜜多經》（大正8，771c-775b）

　　　　唐三藏沙門義淨譯（長安三年．西元703）

\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\-\--

1-1

> 01如是我聞。一時，佛在舍衛國祇樹給孤獨園，與大比丘眾千二百五十人俱。
>
> 02如是我聞。一時，婆伽婆在舍婆提城祇樹給孤獨園，與大比丘眾千二百五十人俱。
>
> 03如是我聞。一時，佛婆伽婆住舍衛國祇陀樹林給孤獨園，與大比丘眾千二百五十人俱。
>
> 04如是我聞。一時，佛婆迦婆住舍衛國祇陀樹林給孤獨園，與大比丘眾千二百五十人俱。
>
> 05如是我聞。一時，世尊聞者遊行勝林中，無親搏施與園中，大比丘眾共，半三十比丘百。
>
> 06如是我聞。一時，薄伽梵在室羅筏，住誓多林給孤獨園，與大苾芻眾千二百五十人俱。
>
> 07如是我聞。一時，薄伽梵在名稱大城戰勝林施孤獨園，與大苾芻眾千二百五十人俱，及大菩薩眾。

1-2

01爾時，世尊食時，著衣持鉢，入舍衛大城乞食。

02爾時，世尊食時，著衣持鉢，入舍婆提大城乞食。

03爾時，世尊於日前分，著衣持鉢，入舍衛大國而行乞食。

04爾時，世尊於日前分，著衣持鉢，入舍衛大國而行乞食。

05爾時，世尊前分時，上裙著已，器上給衣持，聞者大城搏為入。

> 06爾時，世尊於日初分，整理裳服，執持衣鉢，入室羅筏大城乞食。

07爾時，世尊於日初分時，著衣持鉢，入城乞食。

1-3

> 01於其城中次第乞已，還至本處。飯食訖，收衣鉢，洗足已，敷座而坐。
>
> 02於其城中，次第乞食已，還至本處。飯食訖，收衣鉢，洗足已，如常敷座，結加趺坐，端身而住，正念不動。
>
> 03於其國中，次第行已，還至本處。飯食事訖，於中後時，收衣鉢，洗足已，如常敷座，跏趺安坐，端身而住，正念現前。
>
> 04於其國中，次第行乞，還至本處。飯食事訖，於中後時，收衣鉢，洗足已，如常敷座，加趺安坐，端身而住，正念現前。
>
> 05爾時，世尊聞者大城搏為行已，作已食作已後，食搏墮過，器上給衣收攝，兩足洗，坐具世尊施設如是座中，跏趺結，直身作，現前念近住。
>
> 06時薄伽梵於其城中，行乞食已，出還本處。飯食訖，收衣鉢，洗足已，於食後時，敷如常座，結跏趺坐，端身正願，住對面念。
>
> 07次第乞已，還至本處。飯食訖，收衣鉢，洗足已，於先設座，加趺端坐，正念而住。

1-4

01（缺）

> 02爾時，諸比丘來詣佛所。到已，頂禮佛足，右遶三匝，退坐一面。
>
> 03時，諸比丘俱往佛所。至佛所已，頂禮佛足，右遶三匝，却坐一面。
>
> 04時，諸比丘俱往佛所。至佛所已，頂禮佛足，右遶三匝，却坐一面。
>
> 05爾時，多比丘，若世尊彼詣。到已，世尊兩足頂禮，世尊邊三右繞作已，一邊坐彼。
>
> 06時，諸苾芻來詣佛所。到已，頂禮世尊雙足，右遶三匝，退坐一面。

07時，諸苾芻來詣佛所，頂禮雙足，右繞三匝，退坐一面。

2-1

01時，長老須菩提在大眾中，

02爾時，慧命須菩提在大眾中，

03爾時，淨命須菩提於大眾中，共坐聚集。

04爾時，淨命須菩提於大眾中，共坐聚集。

05復時，命者善實彼所如是眾聚集會坐。

06具壽善現亦於如是眾會中坐。

07爾時，具壽妙生在大眾中，

2-2

01即從座起，偏袒右肩，右膝著地，合掌恭敬而白佛言：

02即從座起，偏袒右肩，右膝著地，向佛合掌恭敬而立，白佛言：

> 03時，淨命須菩提即從座起，偏袒右肩，頂禮佛足，右膝著地，向佛合掌而白佛言：
>
> 04時，淨命須菩提即從座起，偏袒右肩，頂禮佛足，右膝著地，向佛合掌而白佛言：
>
> 05爾時，命者善實起坐，一肩上著作已，右膝輪地著已，若世尊彼合掌，向世尊邊如是言：
>
> 06爾時，眾中具壽善現從座而起，偏袒一肩，右膝著地，合掌恭敬而白佛言：

07承佛神力，即從座起，偏袒右肩，右膝著地，合掌恭敬白佛言：

2-3

01「希有，世尊！如來善護念諸菩薩，

02「希有，世尊！如來、應供、正遍知，善護念諸菩薩，

> 03「希有，世尊！如來、應供、正遍覺知，善護念諸菩薩摩訶薩，由無上利益故；
>
> 04「希有，世尊！如來、應供、正遍覺知，善護念諸菩薩摩訶薩，由無上利益故；
>
> 05「希有，世尊！乃至所有如來、應、正遍知，菩薩摩訶薩順攝，最勝順攝。
>
> 06「希有，世尊！乃至如來、應、正等覺，能以最勝攝受，攝受諸菩薩摩訶薩。
>
> 07「希有，世尊！希有，善逝！如來、應、正等覺，能以最勝利益，益諸菩薩；

2-4

01善付囑諸菩薩。

02善付囑諸菩薩。

03善付囑諸菩薩摩訶薩，由無上教故。

04善付囑諸菩薩摩訶薩，由無上教故。

05乃至所有如來、應、正遍知，菩薩摩訶薩付囑，最勝付囑。

06乃至如來、應、正等覺，能以最勝付囑，付囑諸菩薩摩訶薩。

07能以最勝付囑，囑諸菩薩。

2-5

> 01世尊！善男子、善女人，發阿耨多羅三藐三菩提心，應云何住？云何降伏其心？」
>
> 02世尊！云何菩薩大乘中發阿耨多羅三藐三菩提心？應云何住？云何修行？云何降伏其心？」
>
> 03世尊！若善男子、善女人，發阿耨多羅三藐三菩提心，行菩薩乘，云何應住？云何修行？云何發起菩薩心？」
>
> 04世尊！若善男子、善女人，發阿耨多羅三藐三菩提心，行菩薩乘，云何應住？云何修行？云何發起菩薩心？」
>
> 05彼云何，世尊！菩薩乘發行住應？云何修行應？云何心降伏應？」
>
> 06世尊！諸有發趣菩薩乘者，應云何住？云何修行？云何攝伏其心？」
>
> 07世尊！若有發趣菩薩乘者，云何應住？云何修行？云何攝伏其心？」

2-6

> 01佛言：「善哉！善哉！須菩提！如汝所說，如來善護念諸菩薩，善付囑諸菩薩。
>
> 02爾時，佛告須菩提：「善哉！善哉！須菩提！如汝所說，如來善護念諸菩薩，善付囑諸菩薩。
>
> 03淨命須菩提作是問已。爾時，世尊告須菩提：「須菩提！善哉！善哉！如是，善男子！如來善護念諸菩薩摩訶薩，無上利益故；善付囑諸菩薩摩訶薩，無上教故。
>
> 04淨命須菩提作是問已。爾時，世尊告須菩提：「須菩提！善哉！善哉！如是，善男子！如來善護念諸菩薩摩訶薩，無上利益故；善付囑諸菩薩摩訶薩，無上教故。
>
> 05如是語已。世尊命者善實邊如是言：「善！善！善實！如是，如是。善實！如是，如是。順攝如來菩薩摩訶薩，最勝順攝。付囑如來菩薩摩訶薩，最勝付囑。
>
> 06作是語已。爾時，世尊告具壽善現曰：「善哉！善哉！善現！如是，如是。如汝所說，乃至如來、應、正等覺，能以最勝攝受，攝受諸菩薩摩訶薩。乃至如來、應、正等覺，能以最勝付囑，付囑諸菩薩摩訶薩。
>
> 07佛告妙生：「善哉！善哉！如是，如是。如汝所說，如來以勝利益，益諸菩薩，以勝付囑，囑諸菩薩。

2-7

> 01汝今諦聽，當為汝說，善男子、善女人，發阿耨多羅三藐三菩提心，應如是住，如是降伏其心。」
>
> 02汝今諦聽，當為汝說，如菩薩大乘中發阿耨多羅三藐三菩提心，應如是住，如是修行，如是降伏其心。」
>
> 03須菩提！是故汝今一心諦聽，恭敬善思念之，我今當為汝說，如菩薩發菩提心，行菩薩乘，如是應住，如是修行，如是發心。」
>
> 04須菩提！是故汝今一心諦聽，恭敬善思念之，我今當為汝說，如菩薩發菩提心，行菩薩乘，如是應住，如是修行，如是發心。」
>
> 05彼，善實！聽善，善意念作。說當如菩薩乘發行住應，如修行應，如心降伏應。」
>
> 06是故，善現！汝應諦聽，極善作意，吾當為汝分別解說。諸有發趣菩薩乘者，應如是住，如是修行，如是攝伏其心。」
>
> 07妙生！汝應諦聽，極善作意，吾當為汝分別解說，若有發趣菩薩乘者，應如是住，如是修行，如是攝伏其心。」

2-8

01「唯然，世尊！願樂欲聞。」

02須菩提白佛言：「世尊！如是，願樂欲聞。」

03須菩提言：「唯然，世尊！」

04須菩提言：「唯然，世尊！」

05「如是，世尊！」命者善實，世尊邊，願欲聞。

06具壽善現白佛言：「如是，如是。世尊！願樂欲聞。」

07妙生言：「唯然，世尊！願樂欲聞。」

3-1

> 01佛告須菩提：「諸菩薩摩訶薩應如是降伏其心：所有一切眾生之類，若卵生、若胎生、若濕生、若化生，若有色、若無色，若有想、若無想、若非有想非無想，我皆令入無餘涅槃而滅度之。
>
> 02佛告須菩提：「諸菩薩生如是心：所有一切眾生，眾生所攝，若卵生、若胎生、若濕生、若化生，若有色、若無色，若有想、若無想、若非有想非無想，所有眾生界，眾生所攝，我皆令入無餘涅槃而滅度之。
>
> 03佛告須菩提：「須菩提！若善男子、善女人，發菩提心，行菩薩乘，應如是發心：所有一切眾生類攝，若卵生、若胎生、若濕生、若化生，若有色、若無色，若有想、若無想、若非有相若非無想，乃至眾生界及假名說，如是眾生，我皆安置於無餘涅槃。
>
> 04佛告須菩提：「須菩提！善男子、善女人，發菩提心，行菩薩乘，應如是發心：所有一切眾生類攝，若卵生、若胎生、若濕生、若化生，若有色、若無色，若有想、若無想、若非有想若非無想，乃至眾生界及假名說，如是眾生，我皆安置於無餘涅槃。
>
> 05世尊於此言：「此，善實！菩薩乘發行如是心發生應：所有、善實！眾生，眾生攝攝已，卵生、若胎生、若濕生、若化生，若色、若無色，若想、若無想、若非想非無想，所有眾生界施設已，彼我一切無受餘涅槃界滅度應。
>
> 06佛言：「善現！諸有發趣菩薩乘者，應當發趣如是之心：所有諸有情，有情攝所攝，若卵生、若胎生、若濕生、若化生，若有色、若無色，若有想、若無想、若非有想非無想，乃至有情界，施設所施設，如是一切，我當皆令於無餘依妙涅槃界而般涅槃。
>
> 07佛告妙生：「若有發趣菩薩乘者，當生如是心：所有一切眾生之類，若卵生、胎生、濕生、化生，若有色、無色，有想、無想、非有想非無想，盡諸世界所有眾生，如是一切，我皆令入無餘涅槃而滅度之。

3-2

01如是滅度無量無數無邊眾生，實無眾生得滅度者。

02如是滅度無量無邊眾生，實無眾生得滅度者。

03如是般涅槃無量眾生已，無一眾生被涅槃者。

04如是涅槃無量眾生已，無一眾生被涅槃者。

05如是無量雖眾生滅度，無有一眾生滅度有。

06雖度如是無量有情，令滅度已，而無有情得滅度者。

07雖令如是無量眾生證圓寂已，而無有一眾生入圓寂者。

3-3

01（缺）

02何以故？須菩提！若菩薩有眾生相，即非菩薩。

03何以故？須菩提！若菩薩有眾生想，即不應說名為菩薩。

04何以故？須菩提！若菩薩有眾生想，即不應說名為菩薩。

> 05彼何所因？若，善實！菩薩摩訶薩眾生想轉，不彼菩薩摩訶薩名說應。
>
> 06何以故？善現！若諸菩薩摩訶薩有情想轉，不應說名菩薩摩訶薩。

07何以故？妙生！若菩薩有眾生想者，則不名菩薩。

3-4

> 01何以故？須菩提！若菩薩有我相、人相、眾生相、壽者相，即非菩薩。」
>
> 02何以故？非須菩提！若菩薩起眾生相、人相、壽者相，則不名菩薩。」

03何以故？須菩提！一切菩薩無我想、眾生想、壽者想、受者想。」

04何以故？須菩提！一切菩薩無我想、眾生想、壽者想、受者想。」

> 05彼何所因？不彼，善實！菩薩名說應，若眾生想轉，壽想若、人想若轉。」
>
> 06所以者何？善現！若諸菩薩摩訶薩，不應說言有情想轉，如是命者想、士夫想、補特伽羅想、意生想、摩納婆想、作者想、受者想轉，當知亦爾。何以故？善現！無有少法名為發趣菩薩乘者。」

07所以者何？由有我想、眾生想、壽者想、更求趣想故。」

4-1

> 01「復次，須菩提！菩薩於法應無所住行於布施：所謂不住色布施，不住聲、香、味、觸、法布施。
>
> 02「復次，須菩提！菩薩不住於事行於布施，無所住行於布施：不住色布施，不住聲、香、味、觸、法布施。
>
> 03「復次，須菩提！菩薩不著己類而行布施，不著所餘行於布施：不著色、聲、香、味、觸、法，應行布施。
>
> 04「復次，須菩提！菩薩不著己類而行布施，不著所餘行於布施：不著色、聲、香、味、觸、法，應行布施。
>
> 05「雖然，復次時，善實！不菩薩摩訶薩事住施與應，無所住施與應：不色住施與應，不聲、香、味、觸、法中住施與應。
>
> 06「復次，善現！若菩薩摩訶薩，不住於事應行布施，都無所住應行布施：不住於色應行布施，不住聲、香、味、觸、法應行布施。
>
> 07「復次，妙生！菩薩不住於事應行布施，不住隨處應行布施：不住色、聲、香、味、觸、法，應行布施。

4-2

01須菩提！菩薩應如是布施，不住於相。

02須菩提！菩薩應如是布施，不住於相想。

03須菩提！菩薩應如是行施，不著相想。

04須菩提！菩薩應如是行施，不著相想。

05如是，此，善實！菩薩摩訶薩施與應，如不相想亦住。

06善現！如是菩薩摩訶薩如不住相想應行布施。

07妙生！菩薩如是布施，乃至相應亦不應住。

4-3

01何以故？若菩薩不住相布施，其福德不可思量。

02何以故？若菩薩不住相布施，其福德聚不可思量。

> 03何以故？須菩提！若菩薩無執著心行於布施，是福德聚不可數量。
>
> 04何以故？須菩提！若菩薩無執著心行於布施，是福德聚不可數量。
>
> 05彼何所因？若，善實！菩薩摩訶薩不住施與，彼所，善實！福聚不可量受取。
>
> 06何以故？善現！若菩薩摩訶薩都無所住而行布施，其福德聚不可取量。」

07何以故？由不住施，福聚難量。

4-4

01須菩提！於意云何？東方虛空可思量不？」

02須菩提！於汝意云何？東方虛空可思量不？」

03須菩提！汝意云何？東方虛空可數量不？」

04須菩提！汝意云何？東方虛空可數量不？」

05彼何意念？善實！可前方虛空量受取？」

06佛告善現：「於汝意云何？東方虛空可取量不？」

07妙生！於汝意云何？東方虛空可知量不？」

4-5

01「不也，世尊！」

02須菩提言：「不也，世尊！」

03須菩提言：「不可，世尊！」

04須菩提言：「不可，世尊！」

05善實言：「不如此，世尊！」

06善現答言：「不也，世尊！」

07妙生言：「不爾，世尊！」

4-6

01「須菩提！南、西、北方，四維，上下虛空，可思量不？」

> 02佛言：「如是，須菩提！南、西、北方，四維，上下虛空，可思量不？」
>
> 03佛言：「如是，須菩提！南、西、北方，四維，上下，十方虛空可數量不？」
>
> 04佛言：「如是，須菩提！南、西、北方，四維，上下，十方虛空可數量不？」
>
> 05世尊言：「如是，右(南)、後(西)、高(北)，下上方，順、不正方，普十方可虛空量受取？」
>
> 06「善現！如是南、西、北方，四維，上下，周遍十方一切世界虛空可取量不？」

07「南、西、北方，四維，上下，十方虛空，可知量不？」

4-7

01「不也，世尊！」

02須菩提言：「不也，世尊！」

03須菩提言：「不可。世尊！」

04須菩提言：「不可，世尊！」

05善實言：「不如此，世尊！」

06善現答言：「不也，世尊！」

07妙生言：「不爾，世尊！」

4-8

01「須菩提！菩薩無住相布施，福德亦復如是不可思量。

> 02佛言：「如是，如是。須菩提！菩薩無住相布施，福德聚亦復如是不可思量。」
>
> 03佛言：「如是，須菩提！若菩薩無執著心行於布施，是福德聚亦復如是不可數量。」
>
> 04佛言：「如是，須菩提！若菩薩無執著心行於布施，是福德聚亦復如是不可數量。」
>
> 05世尊言：「如是，如是。善實！如是，如是。若菩薩摩訶薩不住施與，彼所，善實！福聚不可量受取。
>
> 06佛言：「善現！如是，如是。若菩薩摩訶薩都無所住而行布施，其福德聚不可取量，亦復如是。

07「妙生！菩薩行不住施，所得福聚不可知量，亦復如是。」

4-9

01須菩提！菩薩但應如所教住。」

02佛復告須菩提：「菩薩但應如是行於布施。」

03（缺）

04（缺）

05雖然，復次時，善實！如是菩薩乘發行施與應，如不相想亦住。」

06善現！菩薩如是，如不住相想應行布施。」

07（缺）

5-1

01「須菩提！於意云何？可以身相見如來不？

02「須菩提！於意云何？可以相成就見如來不？」

03「須菩提！汝意云何？可以身相勝德見如來不？」

04「須菩提！汝意云何？可以身相勝德見如來不？」

05「彼何意念？善實！相具足如來見應？」

06佛告善現：「於汝意云何？可以諸相具足觀如來不？」

07「妙生！於汝意云何？可以具足勝相觀如來不？」

5-2

> 01不也，世尊！不可以身相得見如來。何以故？如來所說身相，即非身相。」
>
> 02須菩提言：「不也，世尊！不可以相成就得見如來。何以故？如來所說相即非相。」

03「不也，世尊！何以故？如來所說身相勝德，非相勝德。」

04「不能，世尊！何以故？如來所說身相勝德，非相勝德。」

> 05善實言：「不，世尊！相具足如來見應。彼何所因？若彼如來相具足說，彼如是非相具足。」
>
> 06善現答言：「不也，世尊！不應以諸相具足觀於如來。何以故？如來說諸相具足，即非諸相具足。」
>
> 07妙生言：「不爾，世尊！不應以勝相觀於如來。何以故？如來說勝相，即非勝相。」

5-3

01佛告須菩提：「凡所有相皆是虛妄。若見諸相非相，則見如來。」

> 02佛告須菩提：「凡所有相皆是妄語。若見諸相非相，則非妄語。如是諸相非相，則見如來。」
>
> 03「何以故？須菩提！凡所有相皆是虛妄，無所有相即是真實。由相無相，應見如來。」
>
> 04「何以故？須菩提！凡所有相皆是虛妄，無所有相即是真實。由相無相，應見如來。」
>
> 05如是語已。世尊命者善實邊如是言：「所有，善實！相具足，所有妄。所有不相具足，所有不妄名。此相不相，如來見應。」
>
> 06說是語已。佛復告具壽善現言：「善現！乃至諸相具足皆是虛妄，乃至非相具足皆非虛妄。如是以相非相，應觀如來。」
>
> 07「妙生！所有勝相皆是虛妄。若無勝相，即非虛妄。是故應以勝相無相觀於如來。」

6-1

> 01須菩提白佛言：「世尊！頗有眾生得聞如是言說章句，生實信不？」
>
> 02須菩提白佛言：「世尊！頗有眾生，於未來世、末世，得聞如是修多羅章句，生實相不？」
>
> 03如是說已，淨命須菩提白佛言：「世尊！於今現時，及未來世，頗有菩薩聽聞正說如是等相此經章句，生實想不？」
>
> 04如是說已，淨命須菩提白佛言：「世尊！於今現時及未來世，頗有菩薩聽聞正說如是等相此經章句，生實想不？」
>
> 05如是語已。命者善實世尊邊如是言：「雖然，世尊！頗有眾生，當有未來世、後時、後長時、後分、五十，正法破壞時中、轉時中，若此中，如是色類經中說中，實想發生當有？
>
> 06說是語已。具壽善現復白佛言：「世尊！頗有有情，於當來世、後時、後分、後五百歲，正法將滅時分轉時，聞說如是色經典句，生實想不？」
>
> 07妙生言：「世尊！頗有眾生，於當來世、後五百歲，正法滅時，聞說是經，生實信不？」

6-2

01佛告須菩提：「莫作是說。

> 02佛告須菩提：「莫作是說：『頗有眾生，於未來世、末世，得聞如是修多羅章句，生實相不？』」
>
> 03佛告須菩提：「莫作是說：『於今現時，及未來世，頗有菩薩聽聞正說如是等相此經章句，生實想不？』
>
> 04佛告須菩提：「莫作是說：『於今現時，及未來世，頗有菩薩聽聞正說如是等相此經章句，生實想不？』
>
> 05世尊言：「莫，善實！汝如是語：雖然，世尊！頗有眾生，當有未來世、後時、後長時、後分、五十，正法破壞時中、轉時中，若此中，如是色類經中說中，實想發生當有？
>
> 06佛告善現：「勿作是說：『頗有有情，於當來世、後時、後分、後五百歲，正法將滅時分轉時，聞說如是色經典句，生實想不？』
>
> 07佛告妙生：「莫作是說：『頗有眾生，於當來世、後五百歲，正法滅時，聞說是經，生實信不？』

6-3

> 01如來滅後，後五百歲，有持戒修福者，於此章句能生信心，以此為實。
>
> 02佛復告須菩提：「有未來世、末世，有菩薩摩訶薩，法欲滅時，有持戒、修福德、智慧者，於此修多羅章句能生信心，以此為實。」
>
> 03何以故？須菩提！於未來世，實有眾生得聞此經，能生實想。復次，須菩提！於未來世；後五十歲，正法滅時，有諸菩薩摩訶薩，持戒、修福，及有智慧。
>
> 04何以故？須菩提！於未來世，實有眾生得聞此經，能生實想。復次，須菩提！於未來世、後五百歲，正法滅時，有諸菩薩摩訶薩，持戒、修福，及有智慧。
>
> 05雖然，復次時，善實！當有未來世，菩薩摩訶薩，後分五十，正法破壞時中、轉時中、戒究竟、功德究竟、智慧究竟。
>
> 06然復，善現！有菩薩摩訶薩，於當來世、後時、後分、後五百歲，正法將滅時分轉時，具足尸羅、具德、具慧。

07妙生！當來之世，有諸菩薩，具戒、具德、具慧。

6-4

> 01當知是人不於一佛、二佛、三、四、五佛而種善根，已於無量千萬佛所種諸善根。聞是章句，乃至一念生淨信者，
>
> 02佛復告須菩提：「當知彼菩薩摩訶薩，非於一佛、二佛、三、四、五佛所，修行供養；非於一佛、二佛、三、四、五佛所而種善根。」佛復告須菩提：「已於無量百千萬諸佛所，修行供養；無量百千萬諸佛所，種諸善根。聞是修多羅，乃至一念能生淨信。
>
> 03須菩提！是諸菩薩摩訶薩，非事一佛，非於一佛種諸善根；已事無量百千諸佛，已於無量百千佛所而種善根。若有善男子、善女人，聽聞正說如是等相此經章句，乃至一念生實信者。
>
> 04須菩提！是諸菩薩摩訶薩，非事一佛，非於一佛種諸善根；已事無量百千諸佛，已於無量百千佛所而種善根。若有善男子、善女人，聽聞正說如是等相此經章句，乃至一念生實信者。
>
> 05雖然，復次時，善實！當有未來世，菩薩摩訶薩，後分五十，正法破壞時中、轉時中，戒究竟、功德究竟、智慧究竟。
>
> 06復次，善現！彼菩薩摩訶薩非於一佛所，承事供養；非於一佛所，種諸善根。然復，善現！彼菩薩摩訶薩於其非一百千佛所，承事供養；於其非一百千佛所，種諸善根。乃能聞說如是色經典句，當得一淨信心。
>
> 07而彼菩薩非於一佛承事供養植諸善根。已於無量百千佛所而行奉事植諸善根。是人乃能於此經典，生一信心。

6-5

01須菩提！如來悉知、悉見，

02須菩提！如來悉知是諸眾生，如來悉見是諸眾生。

03須菩提！如來悉知是人，悉見是人。

04須菩提！如來悉知是人，悉見是人。

05亦得當知彼，善實！如來佛智，見彼，善實！如來佛眼，

> 06善現！如來以其佛智悉已知彼，如來以其佛眼悉已見彼。
>
> 善現！如來悉已覺彼。

07妙生！如來悉知是人，悉見是人，

6-6

01是諸眾生得如是無量福德。

02須菩提！是諸菩薩生如是無量福德聚，取如是無量福德。

03須菩提！是善男子、善女人，生長無量福德之聚。

04須菩提！是善男子、善女人，生長無量福德之聚。

05一切彼，善實！無量福聚生當、取當。

06一切有情當生無量無數福聚，當攝無量無數福聚。

07彼諸菩薩，當生、當攝無量福聚。

6-7

01何以故？是諸眾生無復我相、人相、眾生相、壽者相。

02何以故？須菩提！是諸菩薩無復我相、眾生相、人相、壽者相。

> 03何以故？須菩提！是諸菩薩無復我想、眾生想、壽者想、受者想。

04何以故？須菩提！是諸菩薩無復我想眾生想壽者想受者想

> 05彼何所因？不，善實！彼等菩薩摩訶薩我想轉，不眾生想、不壽想、不人想轉。
>
> 06何以故？善現！彼菩薩摩訶薩無我想轉，無有情想、無命者想、無士夫想、無補特伽羅想、無意生想、無摩納婆想、無作者想、無受者想轉。

07何以故？由彼菩薩無我想、眾生想、壽者想、更求趣想。

6-8

01無法相亦無非法相。

02須菩提！是諸菩薩無法相亦非無法相，無相亦非無相。

03是諸菩薩無法想、無非法想，無想、非無想。

04是諸菩薩無法想、非無法想，無想、非無想。

> 05不亦彼等，善實！菩薩摩訶薩法想轉，無法想轉不，亦彼等，想、無想轉不。
>
> 06善現！彼菩薩摩訶薩無法想轉，無非法想轉，無想轉亦無非想轉。

07彼諸菩薩非法想、非非法想，非想、非無想。

6-9

> 01何以故？是諸眾生若心取相，則為著我、人、眾生、壽者。若取法相，即著我、人、眾生、壽者。
>
> 02何以故？須菩提！是諸菩薩若取法相，則為著我、人、眾生、壽者。
>
> 03何以故？須菩提！是諸菩薩若有法想，即是我執及眾生、壽者、受者執。
>
> 04何以故？須菩提！是諸菩薩若有法想，即是我執及眾生、壽者、受者執。
>
> 05彼何所因？若，善實！彼等菩薩摩訶薩法想轉，彼如是彼等我取有，眾生取、壽取、人取有。
>
> 06所以者何？善現！若菩薩摩訶薩有法想轉，彼即應有我執、有情執、命者執、補特伽羅等執。
>
> 07何以故？若彼菩薩有法想，即有我執、有情執、壽者執、更求趣執。

6-10

01何以故？若取非法相，即著我、人、眾生、壽者。

02須菩提！若是菩薩有法相，即著我相、人相、眾生相、壽者相。

03（缺）

04（缺）

05若無法想轉，彼如是彼等我取有，眾生取、壽取、人取有。

> 06若有非法想轉，彼亦應有我執、有情執、命者執、補特伽羅等執。

07若有非法想，彼亦有我執、有情執、壽者執、更求趣執。

6-11

01是故不應取法，不應取非法。

02何以故？須菩提！不應取法，非不取法。

03須菩提！是故菩薩不應取法，不應取非法。

04須菩提！是故菩薩不應取法，不應取非法。

> 05彼何所因？不，復次時，善實！菩薩摩訶薩法取應，不非法取應。

06何以故？善現！不應取法，不應取非法。

07妙生！是故菩薩不應取法，不應取非法。

6-12

> 01以是義故，如來常說：『汝等比丘！知我說法如筏喻者，法尚應捨，何況非法。』」

02以是義故，如來常說『栰喻』法門：是法應捨，非捨法故。」

> 03為如是義故，如來說：『若觀行人解《筏喻經》法尚應捨，何況非法。』」
>
> 04為如是義故，如來說：『若觀行人解《筏喻經》，法尚應捨，何況非法。』」

05彼故，此義意如來說：『筏喻法本解，法如是捨應，何況非法。』」

> 06是故，如來密意而說『筏喻』法門：『諸有智者，法尚應斷，何況非法。』」
>
> 07以是義故，如來密意宣說『筏喻』法門：『諸有智者，法尚應捨，何況非法。』」

7-1

> 01「須菩提！於意云何？如來得阿耨多羅三藐三菩提耶？如來有所說法耶？」
>
> 02復次，佛告慧命須菩提：「須菩提！於意云何？如來得阿耨多羅三藐三菩提耶？如來有所說法耶？」
>
> 03佛復告淨命須菩提：「須菩提！汝意云何？如來得阿耨多羅三藐三菩提耶？如來有所說法耶？」
>
> 04復次，佛告淨命須菩提：「須菩提！汝意云何？如來得阿耨多羅三藐三菩提耶？如來有所說法耶？」
>
> 05復次，世尊命者善實邊如是言：「彼何意念？善實！有如來、應、正遍知，無上正遍知證覺？有復法如來說？」
>
> 06佛復告具壽善現言：「善現！於汝意云何？頗有少法如來、應、正等覺，證得阿耨多羅三藐三菩提耶？頗有少法如來、應、正等覺，是所說耶？」
>
> 07「妙生！於汝意云何？如來於無上菩提有所證不？復有少法是所說不？」

7-2

> 01須菩提言：「如我解佛所說義，無有定法名阿耨多羅三藐三菩提，亦無有定法如來可說。
>
> 02須菩提言：「如我解佛所說義，無有定法如來得阿耨多羅三藐三菩提，亦無有定法如來可說。
>
> 03須菩提言：「如我解佛所說義，無所有法如來所得，名阿耨多羅三藐三菩提，亦無有法如來所說。
>
> 04須菩提言：「如我解佛說義無，所有法如來所得，名阿耨多羅三藐三菩提，亦無有法如來所說。
>
> 05善實言：「如我，世尊！世尊說義解我，無有一法若如來無上正遍知證覺，無有一法若如來說。
>
> 06善現答言：「世尊！如我解佛所說義者，無有少法如來、應、正等覺，證得阿耨多羅三藐三菩提，亦無有少法是如來、應、正等覺所說。
>
> 07妙生言：「如我解佛所說義，如來於無上菩提，實無所證，亦無所說。

7-3

01何以故？如來所說法，皆不可取、不可說，非法、非非法。

02何以故？如來所說法，皆不可取、不可說，非法、非非法。

03何以故？是法如來所說，不可取、不可言，非法、非非法。

04何以故？是法如來所說，不可取、不可言，非法、非非法。

> 05彼何所因？若彼如來法說，不可取、彼不可說，不彼法、非不法。
>
> 06何以故？世尊！如來、應、正等覺所證、所說、所思惟法，皆不可取、不可宣說，非法、非非法。

07何以故？佛所說法，不可取、不可說，彼非法、非非法。

7-4

01所以者何？一切賢聖皆以無為法而有差別。」

02何以故？一切聖人皆以無為法得名。」

03何以故？一切聖人皆以無為真如所顯現故。」

04何以故？一切聖人皆以無為真如所顯現故。」

05彼何因？無為法顯明聖人。」

06何以故？以諸賢聖補特伽羅皆是無為之所顯故。」

07何以故？以諸聖者皆是無為所顯現故。」

8-1

> 01「須菩提！於意云何？若人滿三千大千世界七寶，以用布施，是人所得福德寧為多不？」
>
> 02「須菩提！於意云何？若滿三千大千世界七寶，以用布施，須菩提！於意云何？是善男子、善女人所得福德，寧為多不？」
>
> 03「須菩提！汝意云何？以三千大千世界遍滿七寶，若人持用布施，是善男子、善女人，因此布施，生福多不？」
>
> 04「須菩提！汝意云何？以三千大千世界遍滿七寶，若人持用布施，是善男子、善女人，因此布施，生福多不？」
>
> 05世尊言：「彼何意念？善實！若有善家子、若善家女，若此三千大千世界，七寶滿作已，如來等、應等、正遍知等施與，彼何意念？善實！雖然，彼善家子、若善家女，若彼緣，多福聚生？」
>
> 06佛告善現：「於汝意云何？若善男子或善女人，以此三千大千世界盛滿七寶，持用布施，是善男子或善女人，由此因緣所生福聚，寧為多不？」
>
> 07「妙生！於汝意云何？若善男子、善女人，以滿三千大千世界七寶，持用布施，得福多不？」

8-2

01須菩提言：「甚多，世尊！

> 02須菩提言：「甚多，婆伽婆！甚多，修伽陀！彼善男子、善女人得福甚多。
>
> 03須菩提言：「甚多，世尊！甚多，脩伽陀！是善男子、善女人，因此布施，得福甚多。
>
> 04須菩提言：「甚多，世尊！甚多，修伽陀！是善男子、善女人，因此布施，得福甚多。
>
> 05善實言：「多，世尊！多，善逝！彼善家子、若善家女，若彼緣，多福聚生。
>
> 06善現答言：「甚多，世尊！甚多，善逝！是善男子或善女人，由此因緣所生福聚，其量甚多。

07妙生言：「甚多，世尊！

8-3

01何以故？是福德，即非福德性，是故如來說福德多。」

> 02何以故？世尊！是福德聚，即非福德聚，是故如來說福德聚、福德聚。」

03何以故？世尊！此福德聚，即非福德聚，是故如來說福德聚。」

04何以故？世尊！此福德聚，即非福德聚，是故如來說福德聚。」

> 05彼何所因？若彼，世尊！福聚，如來說非聚，彼，世尊！如來說福聚、福聚者。」
>
> 06何以故？世尊！福德聚、福德聚者，如來說為非福德聚，是故如來說名福德聚、福德聚。」

07何以故？此福聚者，則非是聚，是故如來說為福聚、福聚。」

8-4

> 01「若復有人於此經中受持，乃至四句偈等，為他人說，其福勝彼。
>
> 02佛言：「須菩提！若善男子、善女人，以滿三千大千世界七寶，持用布施；若復於此經中受持，乃至四句偈等，為他人說，其福勝彼無量不可數。
>
> 03佛言：「須菩提！若善男子、善女人，以三千大千世界遍滿七寶，持用布施；若復有人從此經中，受四句偈，為他正說，顯示其義，此人以是因緣所生福德，最多於彼無量無數。
>
> 04佛言：「須菩提！若善男子、善女人，以三千大千世界遍滿七寶，持用布施；若復有人從此經中，受四句偈，為他正說，顯示其義，此人以是因緣所生福德，最多於彼無量無數。
>
> 05世尊言：「若復，善實！善家子、若善家女，若此三千大千世界，七寶滿作已，如來等、應等、正遍知等施與；若此法本，乃至四句等偈，受已，為他等分別廣說，此彼緣，多過福聚生，無量不可數。
>
> 06佛復告善現言：「善現！若善男子或善女人，以此三千大千世界盛滿七寶，持用布施；若善男子或善女人，於此法門，乃至四句伽陀，受持、讀誦，究竟通利，及廣為他宣說開示，如理作意，由是因緣所生福聚，甚多於前無量無數。
>
> 07「妙生！若有善男子、善女人，以滿三千大千世界七寶，持用布施；若復有人，能於此經，乃至一四句頌，若自受持、為他演說，以是因緣，所生福聚，極多於彼，無量無數。

8-5

> 01何以故？須菩提！一切諸佛及諸佛阿耨多羅三藐三菩提法皆從此經出。
>
> 02何以故？須菩提！一切諸佛阿耨多羅三藐三菩提法皆從此經出，一切諸佛如來皆從此經生。
>
> 03何以故？須菩提！如來無上菩提從此福成，諸佛世尊從此福生。
>
> 04何以故？須菩提！如來無上菩提從此福成，諸佛世尊從此福生。
>
> 05彼何所因？此出，善實！如來、應、正遍知無上正遍知，此生佛、世尊。
>
> 06何以故？一切如來、應、正等覺阿耨多羅三藐三菩提，皆從此經出，諸佛世尊皆從此經生。
>
> 07何以故？妙生！由諸如來無上等覺從此經出，諸佛世尊從此經生。

8-6

01須菩提！所謂佛法者，即非佛法。」

02須菩提！所謂佛法、佛法者，即非佛法。」

03何以故？須菩提！所言佛法者，即非佛法，是名佛法。」

04何以故？須菩提！所言佛法者，即非佛法，是名佛法。」

> 05彼何所因？佛法、佛法者，善實！非佛法如是彼，彼故說名佛法者。」
>
> 06所以者何？善現！諸佛法、諸佛法者，如來說為非諸佛法，是故如來說名諸佛法、諸佛法。」

07是故，妙生！佛法者，如來說非佛法，是名佛法。」

9-1

01「須菩提！於意云何？須陀洹能作是念：我得須陀洹果不？」

02「須菩提！於意云何？須陀洹能作是念：我得須陀洹果不？」

03「須菩提！汝意云何？須陀洹能作是念：我得須陀洹果不？」

04「須菩提！汝意云何？須陀洹能作是念：我得須陀洹果不？」

> 05世尊言：「彼何意念？善實！雖然，流入如是念：我流入果得到？」
>
> 06佛告善現：「於汝意云何？諸預流者頗作是念：我能證得預流果不？」

07「妙生！於汝意云何？諸預流者頗作是念：我得預流果不？」

9-2

> 01須菩提言：「不也，世尊！何以故？須陀洹名為入流，而無所入。不入色、聲、香、味、觸、法，是名須陀洹。」
>
> 02須菩提言：「不也，世尊！何以故？實無有法名須陀洹。不入色、聲、香、味、觸、法，是名須陀洹。」
>
> 03須菩提言：「不也，世尊！何以故？世尊！實無所有能至於流，故說須陀洹。乃至色、聲、香、味、觸、法亦復如是，故名須陀洹。
>
> 04須菩提言：「不能，世尊！何以故？世尊！實無所有能至於流，故說須陀洹。乃至色、聲、香、味、觸、法，亦復如是，故名須陀洹。」
>
> 05善實言：「不如此，世尊！彼何所因？不彼，世尊！一人，彼故說名流入。不色入、不聲、不香、不味、不觸、不法入，彼故說名流入者。
>
> 06善現答言：「不也，世尊！諸預流者不作是念：我能證得預流之果。何以故？世尊！諸預流者無少所預，故名預流。不預色、聲、香、味、觸、法，故名預流。
>
> 07妙生言：「不爾，世尊！何以故？諸預流者，無法可預，故名預流。不預色、聲、香、味、觸、法，故名預流。

9-3

01（缺）

02（缺）

03（缺）

04（缺）

> 05彼若，世尊！流入如是念：我流入果得到。彼如是，彼所我取有，眾生取、壽取、人取有。」
>
> 06世尊！若預流者作如是念：我能證得預流之果，即為執我、有情、命者、士夫、補特伽羅等。」
>
> 07世尊！若預流者作是念：我得預流果者，則有我執、有情、壽者、更求趣執。」

9-4

01「須菩提！於意云何？斯陀含能作是念：我得斯陀含果不？」

> 02佛言：「須菩提！於意云何？斯陀含能作是念：我得斯陀含果不？」

03（缺）

04（缺）

> 05世尊言：「彼何意念？善實！雖然，一來如是念：我一來果得到。？」
>
> 06佛告善現：「於汝意云何？諸一來者頗作是念：我能證得一來果不？」

07「妙生！於汝意云何？諸一來者頗作是念：我得一來果不？」

9-5

> 01須菩提言：「不也，世尊！何以故？斯陀含名一往來，而實無往來，是名斯陀含。」
>
> 02須菩提言：「不也，世尊！何以故？實無有法名斯陀含，是名斯陀含。」

03斯陀含名一往來，實無所有能至往來，是名斯陀含。

04斯陀含名一往來，實無所有能至往來，是名斯陀含。

> 05善實言：「不如此，世尊！彼何所因？不，一來如是念：我一來果得到。彼何所因？不彼有法若一來人，彼故說名一來者。」
>
> 06善現答言：「不也，世尊！諸一來者不作是念：我能證得一來之果。何以故？世尊！以無少法證一來性，故名一來。」
>
> 07妙生言：「不爾，世尊！何以故？由彼無有少法證一來性，故名一來。」

9-6

01「須菩提！於意云何？阿那含能作是念：我得阿那含果不？」

02「須菩提！於意云何？阿那含能作是念：我得阿那含果不？」

03（缺）

04（缺）

> 05世尊言：「彼何意念？善實！雖然，不來如是念：我不來果得到？」
>
> 06佛告善現：「於汝意云何？諸不還者頗作是念：我能證得不還果不？」

07「妙生！於汝意云何？諸不還者頗作是念：我得不還果不？」

9-7

> 01須菩提言：「不也，世尊！何以故？阿那含名為不來，而實無來，是故名阿那含。」
>
> 02須菩提言：「不也，世尊！何以故？實無有法名阿那含，是名阿那含。」

03阿那含名為不來，實無所有能至不來，是名阿那含。」

04阿那含名為不來，實無所有能至不來，是名阿那含。」

> 05善實言：「不如此，世尊！彼何所因？不彼有法若不來入，彼故說名不來者。」
>
> 06善現答言：「不也，世尊！諸不還者不作是念：我能證得不還之果。何以故？世尊！以無少法證不還性，故名不還。」
>
> 07妙生言：「不爾，世尊！何以故？由彼無有少法證不還性，故名不還。」

9-8

01「須菩提！於意云何？阿羅漢能作是念：我得阿羅漢道不？」

02「須菩提！於意云何？阿羅漢能作是念：我得阿羅漢不？」

> 03佛言：「須菩提！汝意云何？阿羅漢能作是念：我得阿羅漢果不？」
>
> 04佛言：「須菩提！汝意云何？阿羅漢能作是念：我得阿羅漢果不？」

05世尊言：「彼何意念？善實！雖然，應如是念：我應得到？」

> 06佛告善現：「於汝意云何？諸阿羅漢頗作是念：我能證得阿羅漢不？」

07「妙生！於汝意云何？諸阿羅漢頗作是念：我得阿羅漢果不？」

9-9

01須菩提言：「不也，世尊！何以故？實無有法名阿羅漢。

02須菩提言：「不也，世尊！何以故？實無有法名阿羅漢。

03須菩提言：「不也，世尊！何以故？實無所有名阿羅漢。

04須菩提言：「不能，世尊！何以故？實無所有名阿羅漢。

> 05善實言：「不如此，世尊！彼何所因？不彼，世尊！有法若應名，彼故說名應者。
>
> 06善現答言：「不也，世尊！諸阿羅漢不作是念：我能證得阿羅漢性。何以故？世尊！以無少法名阿羅漢，由是因緣名阿羅漢。

07妙生言：「不爾，世尊！由彼無有少法名阿羅漢。

9-10

> 01世尊！若阿羅漢作是念：我得阿羅漢道，即為著我、人、眾生、壽者。
>
> 02世尊！若阿羅漢作是念：我得阿羅漢。即為著我、人、眾生、壽者。
>
> 03世尊！若阿羅漢作是念：我得阿羅漢果，即是我執、眾生執、壽者執、受者執。
>
> 04世尊！若阿羅漢作是念：我得阿羅漢果，此念即是我執、眾生執、壽者執、受者執。
>
> 05彼若，世尊！應如是念：我應得到。如是，彼所我取有，眾生取、壽取、人取有。
>
> 06世尊！若阿羅漢作如是念：我能證得阿羅漢性，即為執我、有情、命者、士夫、補特伽羅等。
>
> 07世尊！若阿羅漢作是念：我得阿羅漢果者，則有我執、有情、壽者、更求趣執。

9-11

01世尊！佛說我得無諍三昧人中最為第一，

02世尊！佛說我得無諍三昧，最為第一，

> 03世尊！如來、阿羅訶、三藐三佛陀讚我住無諍三昧人中最為第一。
>
> 04世尊！如來、阿羅訶、三藐三佛陀讚我住無諍三昧人中最為第一。

05彼何所因？我此，世尊！如來、應、正遍知，無諍行最勝說。

06所以者何？世尊！如來、應、正等覺，說我得無諍住最為第一。

07世尊！如來說我得無諍住中，最為第一。

9-12

> 01是第一離欲阿羅漢。我不作是念：我是離欲阿羅漢。世尊！我若作是念：我得阿羅漢道，世尊則不說：『須菩提是樂阿蘭那行者。以須菩提實無所行，而名須菩提是樂阿蘭那行。』」
>
> 02世尊說我是離欲阿羅漢、世尊！我不作是念：我是離欲阿羅漢。世尊！我若作是念：我得阿羅漢，世尊則不記我無諍行第一。以須菩提實無所行，而名須菩提無諍、無諍行。」
>
> 03世尊！我今已成阿羅漢，離三有欲。世尊！我亦不作是念：我是阿羅漢。世尊！我若有是念：我已得阿羅漢果，如來則應不授我記：『住無諍三昧人中，須菩提，善男子，最為第一。實無所住，住於無諍、住於無諍。』」
>
> 04世尊！我今已得阿羅漢，離三有欲。世尊！我亦不作是念：我是阿羅漢。世尊！我若有是念：我已得阿羅漢果，如來則應不授我記：『住無諍三昧人中，須菩提，善男子，最為第一。實無所住，住於無諍、住於無諍。』」
>
> 05我此，世尊！應離欲。不我，世尊！如是念：我此應者。若我，世尊！如是念：我應得到，不我如來記說：『無諍行最勝善實，善家子無所行，彼故說名無諍行、無諍行者。』」
>
> 06世尊！我雖是阿羅漢，永離貪欲，而我未曾作如是念：我得阿羅漢，永離貪欲。世尊！我若作如是念：我得阿羅漢，永離貪欲者，如來不應記說我言：『善現，善男子，得無諍住最為第一。』以都無所住，是故如來說名無諍住、無諍住。」
>
> 07世尊！我是阿羅漢，離於欲染，而實未曾作如是念：我是阿羅漢。世尊！若作是念：我得阿羅漢者，如來即不說我妙生得無諍住最為第一。以都無所住，是故說我得無諍住、得無諍住。」

10-1

> 01佛告須菩提：「於意云何？如來昔在然燈佛所，於法有所得不？」
>
> 02佛告須菩提：「於意云何？如來昔在燃燈佛所，得阿耨多羅三藐三菩提法不？」
>
> 03佛告須菩提：「汝意云何？昔從然燈如來、阿羅訶、三藐三佛陀所，頗有一法如來所取不？」
>
> 04佛告須菩提：「汝意云何？昔從然燈如來、阿羅訶、三藐三佛陀所，頗有一法如來所取不？」
>
> 05世尊言：「彼何意念？善實！有一法，若如來，燈作如來、應、正遍知，受取？」
>
> 06佛告善現：「於汝意云何？如來昔在然燈如來、應、正等覺所，頗於少法有所取不？」
>
> 07「妙生！於汝意云何？如來昔在然燈佛所，頗有少法是可取不？」

10-2

01「世尊，如來在然燈佛所，於法實無所得。」

> 02須菩提言：「不也，世尊！如來在燃燈佛所，於法實無所得阿耨多羅三藐三菩提。」
>
> 03須菩提言：「不也，世尊！實無有法，昔從燃燈如來、阿羅訶、三藐三佛陀所，如來所取。」
>
> 04須菩提言：「不取，世尊！實無有法，昔從然燈如來、阿羅訶、三藐三佛陀所，如來所取。」
>
> 05善實言：「不如此，世尊！無一法，若如來，燈作如來、應、正遍知，受取。」
>
> 06善現答言：「不也，世尊！如來昔在然燈如來、應、正等覺所，都無少法而有所取。」

07妙生言：「不爾世尊！如來於然燈佛所，實無可取。」

10-3

> 01「須菩提！於意云何？菩薩莊嚴佛土不？」
>
> 「不也，世尊！何以故？莊嚴佛土者，則非莊嚴，是名莊嚴。」
>
> 02佛告須菩提：「若菩薩作是言：『我莊嚴佛國土』，彼菩薩不實語。何以故？須菩提！如來所說莊嚴佛土者，則非莊嚴，是名莊嚴佛土。
>
> 03佛告須菩提：「若有菩薩作如是言：『我當莊嚴清淨佛土』，而此菩薩說虛妄言。何以故？須菩提！莊嚴佛土者，如來說非莊嚴。是故莊嚴清淨佛土。
>
> 04佛告須菩提：「若有菩薩作如是言：『我當莊嚴清淨佛土』，而此菩薩說虛妄言。何以故？須菩提！莊嚴佛土者，如來說非莊嚴，是故莊嚴清淨佛土。
>
> 05世尊言：「若有，善實！菩薩摩訶薩如是語：『我國土莊嚴成就』我者，彼不如語。彼何所因？國土莊嚴者，善實！不莊嚴彼如來說，彼故說名國土莊嚴者。
>
> 06佛告善現：「若有菩薩作如是言：『我當成辦佛土功德莊嚴』，如是菩薩非真實語。何以故？善現！佛土功德莊嚴、佛土功德莊嚴者，如來說非莊嚴，是故如來說名佛土功德莊嚴、佛土功德莊嚴。
>
> 07「妙生！若有菩薩作如是語：『我當成就莊嚴國土』者，此為妄語。何以故？莊嚴佛土者，如來說非莊嚴，由此說為國土莊嚴。

10-4

> 01「是故，須菩提！諸菩薩摩訶薩應如是生清淨心。不應住色生心，不應住聲、香、味、觸、法生心。應無所住而生其心。
>
> 02是故，須菩提！諸菩薩摩訶薩應如是生清淨心而無所住，不住色生心，不住聲、香、味、觸、法生心。應無所住而生其心。
>
> 03須菩提！是故菩薩應生如是無住著心，不住色、聲、香、味、觸、法生心。應無所住而生其心。
>
> 04須菩提！是故菩薩應生如是無住著心，不住色、聲、香、味、觸、法生心。應無所住而生其心。
>
> 05彼故，此，善實！菩薩摩訶薩，如是不住心發生應：不色住心發生應，不聲、香、味、觸、法住心發生應。無所住心發生應。
>
> 06是故，善現！菩薩如是都無所住應生其心：不住於色應生其心，不住非色應生其心；不住聲、香、味、觸、法應生其心，不住非聲、香、味、觸、法應生其心。都無所住應生其心。」
>
> 07是故，妙生！菩薩不住於事，不住隨處：不住色、聲、香、味、觸、法，應生其心。應生不住事心，應生不住隨處心，應生不住色、聲、香、味、觸、法心。

10-5

01須菩提！譬如有人，身如須彌山王。於意云何？是身為大不？」

> 02須菩提！譬如有人，身如須彌山王。須菩提！於意云何？是身為大不？」
>
> 03須菩提！譬如有人，體相勝大如須彌山王。須菩提！汝意云何？如是體相為勝大不？」
>
> 04須菩提！譬如有人，體相勝大如須彌山。須菩提！汝意云何？如是體相為勝大不？」
>
> 05譬如，善實！丈夫有此如是色我身有，譬如善高山王。彼何意念？善實！雖然，彼大我身有？」
>
> 06佛告善現：「如有士夫具身大身，其色自體，假使譬如妙高山王。善現！於汝意云何？彼之自體為廣大不？」

07妙生！譬如有人，身如妙高山王。於意云何？是身為大不？」

10-6

01須菩提言：「甚大，世尊！何以故？佛說非身，是名大身。」

> 02須菩提言：「甚大，世尊！何以故？佛說非身，是名大身。彼身非身，是名大身。」
>
> 03須菩提言：「甚大，世尊！何以故？如來說非有，名為有身。此非是有，故說有身。」
>
> 04須菩提言：「甚大，世尊！何以故？如來說非有，名為有身。此非是有，故說有身。」
>
> 05善實言：「大，世尊！大，善逝！彼我身有。彼何所因？我身、我身者，世尊！不有彼如來說，彼故說名我身者。不彼，世尊！有，彼故說名我身者。」
>
> 06善現答言：「彼之自體廣大，世尊！廣大，善逝！何以故？世尊！彼之自體，如來說非彼體，故名自體。非以彼體，故名自體。」
>
> 07妙生言：「甚大，世尊！何以故？彼之大身，如來說為非身。以彼非有，說名為身。」

11-1

> 01「須菩提！如恒河中所有沙數，如是沙等恒河，於意云何？是諸恒河沙寧為多不？」
>
> 02佛言：「須菩提！如恒河中所有沙數，如是沙等恒河，於意云何？是諸恒河沙，寧為多不？」
>
> 03佛告須菩提：「汝意云何？於恒伽江所有諸沙，如其沙數所有恒伽，諸恒伽沙寧為多不？」
>
> 04佛告須菩提：「汝意云何？於恒伽所有諸沙，如其沙數所有恒伽，諸恒伽沙，寧為多不？」
>
> 05「世尊言：「彼何意念？善實！所有恒伽大河沙，彼所有如是恒伽大河有，彼中若沙，雖然，彼多沙有？」
>
> 06佛告善現：「於汝意云何？乃至殑伽河中所有沙數，假使有如是沙等殑伽河，是諸殑伽河沙寧為多不？」
>
> 07「妙生！於汝意云何？如弶伽河中所有沙數，復有如是沙等弶伽河，此諸河沙，寧為多不？」

11-2

01須菩提言：「甚多，世尊！但諸恒河尚多無數，何況其沙。」

02須菩提言：「甚多，世尊！但諸恒河，尚多無數，何況其沙。」

03須菩提言：「甚多，世尊！但諸恒伽尚多無數，何況其沙。」

04須菩提言：「甚多，世尊！但諸恒伽尚多無數，何況其沙。」

05善實言：「彼如是所有，世尊！多恒伽大河有，何況若彼中沙。」

> 06善現答言：「甚多，世尊！甚多，善逝！諸殑伽河尚多無數，何況其沙。」

07妙生言：「甚多，世尊！河尚無數，況復其沙。」

11-3

> 01「須菩提！我今實言告汝，若有善男子、善女人，以七寶滿爾所恒河沙數三千大千世界，以用布施，得福多不？」
>
> 02佛言：「須菩提！我今實言告汝，若有善男子、善女人，以七寶滿爾數恒沙數世界，以施諸佛、如來，須菩提！於意云何？彼善男子、善女人，得福多不？」
>
> 03佛言：「須菩提！我今覺汝，我今示汝，諸恒伽中所有沙數，爾許世界，若有善男子、善女人，以七寶遍滿，持施如來、應供、正遍覺知，須菩提！汝意云何？此人以是因緣得福多不？」
>
> 04佛言：「須菩提！我今覺汝，我今示汝，諸恒伽中所有沙數，爾許世界，若有善男子、善女人，以七寶遍滿，持施如來、應供、正遍覺知，須菩提！汝意云何？此人以是因緣得福多不？」
>
> 05世尊言：「欲我汝，善實！知我汝，所有彼中恒伽大河中沙有，彼所有世界有，如是婦女、若丈夫，若七寶滿作已，如來等、應等、正遍知等施與。彼何意念？善實！雖然，彼婦女、若丈夫，若彼緣，多福聚生？」
>
> 06佛言：「善現！吾今告汝，開覺於汝，假使若善男子或善女人，以妙七寶盛滿爾所殑伽河沙等世界，奉施如來、應、正等覺，善現！於汝意云何？是善男子或善女人，由此因緣所生福聚，寧為多不？」
>
> 07「妙生！我今實言告汝，若復有人，以寶滿此河沙數量世界，奉施如來，得福多不？」

11-4

01須菩提言：「甚多，世尊！」

02須菩提言：「甚多，世尊！彼善男子、善女人，得福甚多。」

> 03須菩提言：「甚多，世尊！甚多，修伽陀！此人以是因緣，生福甚多。」
>
> 04須菩提言：「甚多，世尊！甚多，修伽陀！有人以是因緣，生福甚多。」
>
> 05善實言：「多，世尊！多，善逝！彼婦女、若丈夫，若彼緣，多福聚生，無量不可數。」
>
> 06善現答言：「甚多，世尊！甚多，善逝！是善男子或善女人，由此因緣所生福聚，其量甚多。」

07妙生言：「甚多，世尊！」

11-5

> 01佛告須菩提：「若善男子、善女人，於此經中，乃至受持四句偈等，為他人說，而此福德勝前福德。」
>
> 02佛告須菩提：「以七寶滿爾數恒河沙世界，持用布施；若善男子、善女人於此法門，乃至受持四句偈等，為他人說，而此福德勝前福德無量阿僧祇。」
>
> 03「須菩提！若善男子、善女人，以七寶遍滿爾所恒伽沙世界，持用布施；若善男子、善女人，從此經典，乃至四句偈等，恭敬受持，為他正說，是人所生福德，最勝於彼無量無數。」
>
> 04「須菩提！若善男子、善女人，以七寶遍滿爾所恒伽沙世界，持用布施；若善男子、善女人，從此經典，乃至四句偈等，恭敬受持，為他正說，是人所生福德，最勝於彼無量無數。」
>
> 05世尊言：「若復時，善實！善家子、若善家女，若彼所有世界，七寶滿作已，如來等、應等、正遍知等施與；若此法本，乃至四句等偈，受已，為他等分別廣說，此如是彼緣，多過福聚生，無量不可數。」
>
> 06佛復告善現：「若以七寶盛滿爾所沙等世界，奉施如來、應、正等覺；若善男子或善女人，於此法門，乃至四句伽他，受持、讀誦，究竟通利，及廣為他宣說開示，如理作意，由此因緣所生福聚，甚多於前無量無數。」
>
> 07「妙生！若復有人，於此經中，受持一頌，并為他說，而此福聚勝前福聚，無量無邊。」

12-1

> 01「復次，須菩提！隨說是經，乃至四句偈等，當知此處，一切世間天、人、阿修羅皆應供養，如佛塔廟，何況有人盡能受持、讀誦。須菩提！當知是人成就最上第一希有之法。
>
> 02「復次，須菩提！隨所有處，說是法門，乃至四句偈等，當知此處，一切世間天、人、阿修羅皆應供養，如佛塔廟，何況有人盡能受持、讀誦此經。須菩提！當知是人成就最上第一希有之法。
>
> 03「復次，須菩提！隨所在處，若有人能從是經典，乃至四句偈等，讀誦、講說，當知此處於世間中，即成支提，一切人、天，及阿脩羅等，皆應恭敬。何況有人盡能受持、讀誦如此經典。當知是人則與無上希有之法而共相應。
>
> 04「復次，須菩提！隨所在處，若有人能從是經典，乃至四句偈等，讀誦、講說，當知此處於世間中，即成支提，一切人、天、阿修羅等，皆應恭敬，何況有人盡能受持、讀誦如此經典。當知是人則與無上希有之法而共相應。
>
> 05「雖然，復次時，善實！此中地分，此法本，乃至四句等偈，為他等說，若分別、若廣說，若彼地分，支帝有天、人、阿脩羅。世何復言，善實！若此法本，持當、讀當、誦當，他等及分別廣說當。最勝彼希有具足當有。
>
> 06「復次，善現！若地方所，於此法門，乃至為他宣說，開示四句伽他，此地方所，尚為世間諸天及人、阿素洛等之所供養，如佛靈廟。何況有能於此法門具足究竟，書寫、受持、讀誦，究竟通利，及廣為他宣說開示，如理作意。如是有情，成就最勝希有功德。
>
> 07「妙生！若國土中，有此法門，為他解說，乃至四句伽他，當知此地，即是制底，一切天、人、阿蘇羅等，皆應右繞而為敬禮，何況盡能受持、讀誦。當知是人則為最上第一希有。

12-2

01若是經典所在之處，則為有佛，若尊重弟子。」

02若是經典所在之處，則為有佛，若尊重似佛。」

03是土地處，大師在中，或隨有一可尊重人。」

04是土地處，大師在中，或隨有一可尊重人。」

05此中，善實！地分教師遊行，別異尊重處，相似共梵行。」

06此地方所，大師所住，或隨一一尊重處所，若諸有智同梵行者。」

07又此方所，即為有佛及尊重弟子。」

13-1

01爾時，須菩提白佛言：「世尊！當何名此經？我等云何奉持？」

> 02爾時，須菩提白佛言：「世尊！當何名此法門？我等云何奉持？」
>
> 03佛說是已。淨命須菩提白佛言：「世尊！如是經典，名號云何？我等云何奉持？」
>
> 04佛說是已。淨命須菩提白佛言：「世尊！如是經典，名號云何？我等云何奉持？」
>
> 05如是語已。命者善實世尊邊如是言：「何名此？世尊！法本云何？及如此持我。」
>
> 06說是語已。具壽善現復白佛言：「世尊！當何名此法門？我當云何奉持？」

07（被置於第十四分）

13-2

> 01佛告須菩提：「是經名為《金剛般若波羅蜜》。以是名字，汝當奉持。
>
> 02佛告須菩提：「是法門名為『金剛般若波羅蜜』，以是名字汝當奉持。
>
> 03佛告須菩提：「此經名《金剛般若波羅蜜》，以是名字。汝當奉持。

04佛告須菩提：「此經名《般若波羅蜜》，以是名字，汝當奉持。

> 05如是語已。世尊命者善實邊如是言：「『智慧彼岸到』名此，善實！法本，如是此持。
>
> 06作是語已。佛告善現言：「具壽！今此法門名為『能斷金剛般若波羅蜜多』如是名字，汝當奉持。

07（被置於第十四分）

13-3

01所以者何？須菩提！佛說般若波羅蜜，則非般若波羅蜜。

02何以故？須菩提！佛說般若波羅蜜，則非般若波羅蜜。

03何以故？須菩提！是般若波羅蜜，如來說非般若波羅蜜。

04佛告須菩提：「此經名般若波羅蜜以是名字汝當奉持

> 05彼何所因？若如是，善實！智慧彼岸到如來說，彼如是非彼岸到。彼故說名智慧彼岸到者。
>
> 06何以故？善現！如是般若波羅蜜多，如來說為非般若波羅蜜多，是故如來說名般若波羅蜜多。」

07（被置於第十四分）

13-4

01須菩提！於意云何？如來有所說法不？」

02須菩提！於意云何？如來有所說法不？」

03須菩提！汝意云何？頗有一法，一佛說不？」

04須菩提！汝意云何？頗有一法一佛說不？」

05彼何意念？善實！雖然，有法若如來說？」

06佛告善現：「於汝意云何？頗有少法如來可說不？」

07「妙生！於汝意云何？頗有少法是如來所說不？」

13-5

01須菩提白佛言：「世尊！如來無所說。」

02須菩提言：「世尊！如來無所說法。」

03須菩提言：「不也，世尊！無有一法，一如來說。」

04須菩提言：「無有，世尊！無有一法，一如來說。」

05善實言：「不如此，世尊！不有，世尊！法若如來說。」

06善現答言：「不也，世尊！無有少法，如來可說。」

07妙生言：「不爾，世尊！無有少法是如來所說。」

13-6

01「須菩提！於意云何？三千大千世界所有微塵，是為多不？」

02「須菩提！於意云何？三千大千世界所有微塵，是為多不？」

03佛告須菩提：「三千大千世界所有微塵，是為多不？」

04佛告須菩提：「三千大千世界所有微塵，是為多不？」

05世尊言：「所有，善實！三千大千世界地塵有多有？」

06佛告善現：「乃至三千大千世界大地微塵，寧為多不？」

07「妙生！三千大千世界所有地塵，是為多不？」

13-7

01須菩提言：「甚多，世尊！」

「須菩提！諸微塵，如來說非微塵，是名微塵。

> 02須菩提言：「彼微塵甚多，世尊！」
>
> 「須菩提！是諸微塵，如來說非微塵，是名微塵。
>
> 03須菩提言：「此世界微塵甚多，世尊！甚多，修伽陀！何以故？世尊！此諸微塵，如來說非微塵，故名微塵。
>
> 04須菩提言：「此世界微塵甚多，世尊！甚多，修伽陀！何以故？世尊！此諸微塵，如來說非微塵，故名微塵。
>
> 05善實言：「多，世尊！多，善逝！彼地塵。彼何所因？若彼，世尊！地塵如來說，非塵彼如來說。彼故說名地塵者。
>
> 06善現答言：「此地微塵甚多，世尊！甚多，善逝！」
>
> 佛言：「善現！大地微塵，如來說非微塵，是故如來說名大地微塵。
>
> 07妙生言：「甚多，世尊！何以故？諸地塵，佛說非塵，故名地塵。

13-8

01如來說世界非世界，是名世界。

02如來說世界非世界，是名世界。」

03此諸世界，如來說非世界，故說世界。」

04此諸世界，如來說非世界，故說世界。」

05若彼世界如來說，非界如來說，彼故說名世界者。」

06諸世界，如來說非世界，是故如來說名世界。」

07此諸世界，佛說非界，故名世界。」

13-9

01須菩提！於意云何？可以三十二相見如來不？」

02佛言：「須菩提！於意云何？可以三十二大人相見如來不？」

03佛告須菩提：「汝意云何？可以三十二大人相見如來不？」

04佛告須菩提：「汝意云何？可以三十二大人相見如來不？」

> 05世尊言：「彼何意念？善實！三十二大丈夫相，如來、應、正遍知、見應？」
>
> 06佛告善現：「於汝意云何？應以三十二大士夫相，觀於如來、應、正等覺不？」

07「妙生！於汝意云何？可以三十二大丈夫相觀如來不？」

13-10

01「不也，世尊！不可以三十二相得見如來。

02須菩提言：「不也，世尊！

03須菩提言：「不也，世尊！

04須菩提言：「不可，世尊！

> 05善實言：「不如此，世尊！不三十二大丈夫相，如來、應、正遍知、見應。
>
> 06善現答言：「不也，世尊！不應以三十二大士夫相，觀於如來、應、正等覺。

07妙生言：「不爾，世尊！不應以三十二相觀於如來。

13-11

01何以故？如來說三十二相，即是非相，是名三十二相。」

> 02何以故？如來說三十二大人相，即是非相，是名三十二大人相。」

03何以故？此三十二大人相，如來說非相，故說三十二大人相。」

04何以故？此三十二大人相，如來說非相，故說三十二大人相。」

> 05彼何所因？所有，世尊！三十二大丈夫相如來說，非相所有如來說，彼故說名三十二大丈夫相者。」
>
> 06何以故？世尊！三十二大士夫相，如來說為非相，是故如來說名三十二大士夫相。」

07何以故？三十二相，佛說非相，是故說為大丈夫相。」

13-12

> 01「須菩提！若有善男子、善女人，以恒河沙等身命布施；若復有人，於此經中，乃至受持四句偈等，為他人說，其福甚多。」
>
> 02佛言：「須菩提！若有善男子、善女人，以恒河沙等身命布施；若復有人於此法門中，乃至受持四句偈等，為他人說，其福甚多無量阿僧祇。」
>
> 03佛告須菩提：「若有善男子、善女人，如諸恒伽所有沙數，如是沙等身命，捨以布施；若有善男子、善女人，從此經典，乃至四句偈等，恭敬受持，為他正說，此人以是因緣，生福多彼無量無數。」
>
> 04佛告須菩提：「若有善男子、善女人，如諸恒河所有沙數，如是沙等身命，捨以布施；若有善男子、善女人，從此經典，乃至四句偈等，恭敬受持，為他正說，此人以是因緣，生福多彼無量無數。」
>
> 05世尊言：「若復時，善實！婦女、若丈夫，若日日恒伽河沙等我身捨，如是捨恒伽河沙等劫所有我身捨；若此法本，乃至四句等偈，受已，為他等分別，此如是彼緣，多過福聚生，無量不可數。」
>
> 06佛復告善現言：「假使若有善男子或善女人，於日日分，捨施殑伽河沙等自體，如是經殑伽河沙等劫數，捨施自體；復有善男子或善女人，於此法門，乃至四句伽他，受持、讀誦，究竟通利，及廣為他宣說開示，如理作意，由是因緣所生福聚，甚多於前無量無數。」
>
> 07「妙生！若有男子、女人，以弶伽河沙等身命布施；若復有人，於此經中，受持一頌，并為他說，其福勝彼無量無數。」

14-1

01爾時，須菩提聞說是經，深解義趣，涕淚悲泣而白佛言：

02爾時，須菩提聞說是經，深解義趣，涕淚悲泣，捫淚而白佛言：

03爾時，淨命須菩提由法利疾，即便悲泣，抆淚而言：

04爾時，淨命須菩提由法利疾，即便悲泣，收淚而言：

05爾時，命者善實法疾轉力，淚出。彼淚拭已，世尊邊如是言：

06爾時，具壽善現聞法威力，悲泣墮淚，俛仰捫淚而白佛言：

07爾時，妙生聞說是經，深解義趣，涕淚悲泣而白佛言：

14-2

01「希有，世尊！佛說如是甚深經典，

02「希有，婆伽婆！希有，修伽陀！佛說如是甚深法門。

03「希有，世尊！希有，修伽陀！如此經典，如來所說。

04「希有，世尊！希有，修伽陀！如此經典，如來所說。

> 05「希有，世尊！最勝希有，善逝！所有此法本如來說，此我，世尊！智生。
>
> 06「甚奇希有，世尊！最極希有，善逝！如來今者所說法門，普為發趣最上乘者作諸義利，普為發趣最勝乘者作諸義利。

07（缺）

14-3

> 01我從昔來所得慧眼，未曾得聞如是之經。世尊！若復有人得聞是經，信心清淨，則生實相。當知是人成就第一希有功德。
>
> 02我從昔來所得慧眼，未曾得聞如是法門。何以故？須菩提！佛說般若波羅蜜，即非般若波羅蜜。世尊！若復有人得聞是經，信心清淨，則生實相，當知是名成就第一希有功德。
>
> 03我從昔來，至得聖慧，未曾聞說如是經典。何以故？世尊說般若波羅蜜，即非般若波羅蜜，故說般若波羅蜜。世尊！當知是人則與無上希有之法而共相應，聞說經時，能生實想。
>
> 04我從昔來，至得聖慧，未曾聞說如是經典。何以故？世尊說般若波羅蜜，即非般若波羅蜜，故說般若波羅蜜。世尊！當知是人則與無上希有之法而共相應，聞說經時，能生實想。
>
> 05不我曾生來，如是色類法本聞先。最勝彼，世尊！希有具足眾生有當。若此經中說中，實想發生當。
>
> 06世尊！我昔生智以來，未曾得聞如是法門。世尊！若諸有情聞說如是甚深經典，生真實想，當知成就最勝希有。

07「希有，世尊！我從生智以來，未曾得聞如是深經。

\[13-1\]世尊！當何名此經？我等云何奉持？」

\[13-2\]佛告妙生：「是經名為《般若波羅蜜多》，如是應持。

\[13-3\]何以故？佛說般若波羅蜜多，則非般若波羅蜜多。」

> 14-3「世尊！若復有人，聞說是經，生實想者，當知是人最上希有。

14-4

01世尊！是實相者，則是非相，是故如來說名實相。

02世尊！是實相者，則是非相。是故如來說名實相、實相。

03世尊！是實想者，實非有想，是故如來說名實想、說名實想。

04世尊！是實想者，實非有想，是故如來說名實想、說名實想。

> 05彼何所因？若此，世尊！實想彼如是非想，彼故如來說實想、實想者。
>
> 06何以故？世尊！諸真實想、真實想者，如來說為非想，是故如來說名真實想、真實想。

07世尊！此實想者，即非實想，是故如來說名實想、實想。

14-5

01世尊！我今得聞如是經典，信解、受持，不足為難。

02世尊！我今得聞如是法門，信解、受持，不足為難。

03世尊！此事於我非為希有，正說經時，我生信解。

04世尊！此事於我非為希有，正說經時，我生信解。

05不我，世尊！希有，若我此法本說中，信我、解我。

06世尊！我今聞說如是法門，領悟、信解，未為希有。

07世尊！我聞是經，心生信解，未為希有。

14-6

> 01若當來世後五百歲，其有眾生得聞是經，信解、受持，是人則為第一希有。
>
> 02若當來世，其有眾生得聞是法門，信解、受持，是人則為第一希有。
>
> 03世尊！於未來世，若有眾生，恭敬受持，為他正說，當知是人則與無上希有之法而共相應。
>
> 04世尊！於未來世，若有眾生，恭敬受持，為他正說，當知是人則與無上希有之法而共相應。
>
> 05若彼，世尊！眾生有當，未來世，此法本受當、持當、讀當、誦當，他等及分別廣說當，彼最勝希有具足有當。
>
> 06若諸有情於當來世、後時、後分、後五百歲，正法將滅時分轉時，當於如是甚深法門，領悟、信解、受持、讀誦，究竟通利，及廣為他宣說開示，如理作意，當知成就最勝希有。

07若當來世，有聞是經，能受持者，是人則為第一希有。

14-7

01何以故？此人無我相、人相、眾生相、壽者相。

02何以故？此人無我相、人相、眾生相、壽者相。

03世尊！此人無復我想、眾生想、壽者想、受者想。

04世尊！此人無復我想、眾生想、壽者想、受者想。

> 05雖然，復次時，世尊！不彼等菩薩摩訶薩我想轉當，不眾生想、不壽想、不人想轉當。
>
> 06何以故？世尊！彼諸有情，無我想轉，無有情想、無命者想、無士夫想、無補特伽羅想、無意生想、無摩納婆想、無作者想、無受者想轉。

07何以故？彼人無我想、眾生想、壽者想、更求趣想。

14-8

01所以者何？我相即是非相，人相、眾生相、壽者相，即是非相。

02何以故？我相即是非相、人相、眾生相、壽者相，即是非相。

03何以故？我想、眾生想、壽者想、受者想，即是非想。

04何以故？我想、眾生想、壽者想、受者想，即是非想。

> 05彼何所因？若彼，世尊！我想，彼如是非想。若及如是眾生想、壽想、人想，彼如是非想。
>
> 06所以者何？世尊！諸我想即是非想，諸有情想、命者想、士夫想、補特伽羅想、意生想、摩納婆想、作者想、受者想，即是非想。
>
> 07所以者何？世尊！我想、眾生想、壽者想、更求趣想，即是非想。

14-9

01何以故？離一切諸相則名諸佛。」

02何以故？離一切諸相，則名諸佛。」

03何以故？諸佛世尊解脫諸想盡無餘故。」

04何以故？諸佛世尊解脫諸想盡無餘故。」

05彼何所因？一切想遠離，此佛世尊。

06何以故？諸佛世尊離一切想。」

07所以者何？諸佛世尊離諸想故。」

14-10

> 01佛告須菩提：「如是，如是。若復有人得聞是經，不驚、不怖、不畏，當知是人甚為希有。何以故？須菩提！如來說第一波羅蜜，非第一波羅蜜，是名第一波羅蜜。
>
> 02佛告須菩提：「如是，如是。若復有人得聞是經，不驚、不怖、不畏，當知是人甚為希有。何以故？須菩提！如來說第一波羅蜜，非第一波羅蜜。如來說第一波羅蜜者，彼無量諸佛亦說波羅蜜，是名第一波羅蜜。
>
> 03說是言已。佛告須菩提：「如是，須菩提！如是。當知是人則與無上希有之法而共相應，是人聞說此經，不驚、不怖、不畏。何以故？須菩提！此法如來所說，是第一波羅蜜。此波羅蜜如來所說，無量諸佛亦如是說，是故說名第一波羅蜜。
>
> 04說是言已。佛告須菩提：「如是，須菩提！如是。當知是人則與無上希有之法而共相應，是人聞說此經，不驚、不怖、不畏。何以故？須菩提！此法如來所說，是第一波羅蜜。此波羅蜜如來所說，無量諸佛亦如是說，是故說名第一波羅蜜。
>
> 05如是語已。世尊命者善實邊如是言：「如是，如是。善實！如是，如是。如言汝。最勝希有具足，彼眾生有當，若此經中說中，不驚當、不怖當、不畏當。彼何所因？最勝彼岸到，此，善實！如來說。若及，善實！如來最勝彼岸到說，彼無量亦佛世尊說，彼故說名最勝彼岸到者。
>
> 06作是語已。爾時，世尊告具壽善現言：「如是，如是。善現！若諸有情聞說如是甚深經典，不驚不懼，無有怖畏，當知成就最勝希有。何以故？善現！如來說最勝波羅蜜多，謂般若波羅蜜多。善現！如來所說最勝波羅蜜多，無量諸佛世尊所共宣說，故名最勝波羅蜜多。如來說最勝波羅蜜多，即非波羅蜜多，是故如來說名最勝波羅蜜多。
>
> 07「妙生！如是，如是。若復有人得聞是經，不驚、不怖、不畏，當知是人第一希有。何以故？妙生！此最勝波羅蜜多，是如來所說諸波羅蜜多。如來說者，即是無邊佛所宣說，是故名為最勝波羅蜜多。

14-11

01須菩提！忍辱波羅蜜，如來說非忍辱波羅蜜。

02須菩提！如來說忍辱波羅蜜，即非忍辱波羅蜜。

03復次，須菩提！是如來忍辱波羅蜜，即非波羅蜜。

04復次，須菩提！如來忍辱波羅蜜，即非波羅蜜。

05雖然，復次時，善實！若如來忍彼岸到，彼如是非彼岸到。

> 06復次，善現！如來說忍辱波羅蜜多，即非波羅蜜多，是故如來說名忍辱波羅蜜多。

07妙生！如來說忍辱波羅蜜多，即非忍辱波羅蜜多。

14-12

> 01何以故？須菩提！如我昔為歌利王割截身體。我於爾時，無我相、無人相、無眾生相、無壽者相。
>
> 02何以故？須菩提！如我昔為歌利王割截身體，我於爾時，無我相、無眾生相、無人相、無壽者相，無相、亦非無相。
>
> 03何以故？須菩提！昔時我為迦陵伽王斬斫身體，骨肉離碎。我於爾時，無有我想、眾生想、壽者想、受者想，無想、非無想。
>
> 04何以故？須菩提！昔時我為迦陵伽王斬斫身體，骨肉雖碎，我於爾時，無有我想、眾生想、壽者想、受者想，無想、非無想。
>
> 05彼何所因？此時我，善實！惡王分別分肉割斷。不時我彼中時，我想、若眾生想、若壽想、若人想，若不我有想、非想有。
>
> 06何以故？善現！我昔過去世曾為羯利王斷支節肉，我於爾時都無我想、或有情想、或命者想、或士夫想、或補特伽羅想、或意生想、或摩納婆想、或作者想、或受者想。我於爾時都無有想，亦非無想。
>
> 07何以故？如我昔為羯陵伽王割截支體時，無我想、眾生想、壽者想、更來趣想。我無是想，亦非無想。

14-13

> 01何以故？我於往昔節節支解時，若有我相、人相、眾生相、壽者相，應生瞋恨。
>
> 02何以故？須菩提！我於往昔節節支解時，若有我相、眾生相、人相、壽者相，應生瞋恨。
>
> 03何以故？須菩提！我於爾時，若有我想、眾生想、壽者想、受者想，是時則應生瞋恨想。
>
> 04何以故？須菩提！我於爾時，若有我想、眾生想、壽者想、受者想，是時則應生瞋恨想。
>
> 05彼何所因？若我，善實！彼中時，我想有，瞋恨想亦我彼中時有。眾生想、壽想、人想有，瞋恨想亦我彼中時有。
>
> 06何以故？善現！我於爾時若有我想，即於爾時應有恚想。我於爾時若有有情想、命者想、士夫想、補特伽羅想、意生想、摩納婆想、作者想、受者想，即於爾時應有恚想。

07所以者何？我有是想者，應生瞋恨。

14-14

> 01須菩提！又念過去於五百世作忍辱仙人。於爾所世，無我相、無人相、無眾生相、無壽者相。是故，須菩提！菩薩應離一切相發阿耨多羅三藐三菩提心。不應住色生心，不應住聲、香、味、觸、法生心。應生無所住心。
>
> 02須菩提！又念過去於五百世，作忍辱仙人。於爾所世，無我相、無眾生相、無人相、無壽者相。是故，須菩提！菩薩應離一切相，發阿耨多羅三藐三菩提心。
>
> 03須菩提！我憶過去五百生中，作大仙人，名曰說忍。於爾生中，心無我想、眾生想、壽者想、受者想。是故，須菩提！菩薩摩訶薩捨離一切想，於無上菩提應發起心。不應生住色心，不應生住聲、香、味、觸心。不應生住法心，不應生住非法心。不應生有所住心。
>
> 04須菩提！我憶過去五百生作大僊人，名曰說忍。於爾所生中，心無我想、眾生想、壽者想、受者想。是故，須菩提！菩薩摩訶薩捨離一切想，於無上菩提應發起心。不應生住色心，不應生住聲、香、味、觸心。不應生住法心，不應生住非法心。不應生有所住心。
>
> 05念知我，善實！過去世五百生，若我忍語仙人有，彼中亦我不想有，不眾生想、不壽想、不人想，不亦我有想、非想有。彼故此，善實！菩薩摩訶薩一切想捨離，無上正遍知心發生應。不色住心發生應，不聲、香、味、觸住心發生應，不法住、非無法住心發生應。無所住心發生應。
>
> 06何以故？善現！我憶過去五百生中，曾為自號忍辱仙人。我於爾時，都無我想、無有情想、無命者想、無士夫想、無補特伽羅想、無意生想、無摩納婆想、無作者想、無受者想。我於爾時都無有想，亦非無想。是故，善現！菩薩摩訶薩遠離一切想，應發阿耨多羅三藐三菩提心。不住於色應生其心，不住非色應生其心，不住聲、香、味、觸、法應生其心，不住非聲、香、味、觸、法應生其心。都無所住應生其心。
>
> 07妙生！又念過去於五百世，作忍辱仙人。我於爾時，無如是等想。是故應離諸想，發趣無上菩提之心。不應住色、聲、香、味、觸、法。都無所住而生其心。不應住法，不應住非法，應生其心。

14-15

01若心有住，則為非住。是故佛說：菩薩心不應住色布施。

> 02何以故？若心有住，則為非住。不應住色生心，不應住聲、香、味、觸、法生心。應生無所住心。是故佛說：菩薩心不住色布施。
>
> 03何以故？若心有住，則為非住。故如來說：菩薩無所住心應行布施。
>
> 04何以故？若心有住，則為非住。故如來說：菩薩無所住心應行布施。
>
> 05彼何所因？若無所住，彼如是住。彼故如是如來說：不色住菩薩摩訶薩施與應，不聲、香、味、觸、法住施與應。
>
> 06何以故？善現！諸有所住，則為非住。是故如來說：諸菩薩應無所住而行布施，不應住色、聲、香、味、觸、法而行布施。
>
> 07何以故？若有所住，即為非住。是故佛說：菩薩應無所住而行布施。

14-16

> 01須菩提！菩薩為利益一切眾生，應如是布施。如來說一切諸相即是非相。又說一切眾生則非眾生。
>
> 02須菩提！菩薩為利益一切眾生，應如是布施。」
>
> 須菩提言：「世尊！一切眾生相，即是非相。何以故？如來說一切眾生即非眾生。」
>
> 03復次，須菩提！菩薩應如是行施，為利益一切眾生。此眾生想，即是非想。如是一切眾生，如來說即非眾生。何以故？諸佛世尊遠離一切想故。
>
> 04復次，須菩提！菩薩應如是行施，為利益一切眾生。此眾生想。即是非想。如是一切眾生，如來說即非眾生。何以故？諸佛世尊遠離一切想故。
>
> 05雖然，復次時，善實！菩薩摩訶薩如是捨施應，一切眾生為故。彼何所因？若如是，善實！眾生想，彼如是非想。若如是彼一切眾生如來說，彼如是非眾生。
>
> 06復次，善現！菩薩摩訶薩為諸有情作義利故，應當如是棄捨布施。何以故？善現！諸有情想即是非想。一切有情，如來即說為非有情。
>
> 07妙生！菩薩為利益一切眾生，應如是布施。此眾生想，即為非想。彼諸眾生，即非眾生。何以故？諸佛如來離諸想故。

14-17

> 01須菩提！如來是真語者、實語者、如語者、不誑語者、不異語者。

02「須菩提！如來是真語者、實語者、如語者、不異語者。

03須菩提！如來說實，說諦，說如，說非虛妄。

04須菩提！如來說實、說諦、說如、說非虛妄。

> 05彼何所因？真語，善實！如來，實語如來，不異語如來，如語如來、非不如語如來。

06善現！如來是實語者、諦語者、如語者、不異語者。

07妙生！如來是實語者、如語者、不誑語者、不異語者。

14-18

01須菩提！如來所得法，此法無實、無虛。

02須菩提！如來所得法、所說法，無實、無妄語。

> 03復次，須菩提！是法如來所覺，是法如來所說，是法非實、非虛。
>
> 04復次，須菩提！是法如來所覺，是法如來所說，是法非實、非虛。
>
> 05雖然，復次時，善實！若如來法證覺、說若、思惟若，不彼中實不妄。
>
> 06復次，善現！如來現前等所證法、或所說法、或所思法，即於其中，非諦、非妄。

07妙生！如來所證法及所說法，此即非實、非妄。

14-19

> 01須菩提！若菩薩心住於法而行布施，如人入闇則無所見。若菩薩心不住法而行布施，如人有目，日光明照，見種種色。
>
> 02須菩提！譬如有人入闇，則無所見，若菩薩心住於事而行布施，亦復如是。須菩提！譬如人有目，夜分已盡，日光明照，見種種色，若菩薩不住於事行於布施，亦復如是。
>
> 03須菩提！譬如有人，在於盲闇，如是當知菩薩墮相行、墮相施。須菩提！如人有目，夜已曉時，晝日光照，見種種色，如是當知菩薩不墮於相，行無相施。
>
> 04須菩提！譬如有人，在於盲暗，如是當知菩薩墮相行、墮相施。須菩提！如人有目，夜已曉，晝日光照，見種種色，如是當知菩薩不墮於相，行無相施。
>
> 05譬如，善實！丈夫闇舍入，不一亦見，如是，事墮菩薩見應，若事墮施與。譬如，善實！眼者丈夫，顯明夜，月出，種種色見，如是，菩薩摩訶薩見應，若事不墮施與。
>
> 06善現！譬如士夫入於闇室，都無所見，當知菩薩若墮於事，謂墮於事而行布施，亦復如是。善現！譬如明眼士夫，過夜曉已，日光出時，見種種色，當知菩薩不墮於事，謂不墮事而行布施，亦復如是。
>
> 07妙生！若菩薩心住於事而行布施，如人入闇，則無所見。若不住事而行布施，如人有目，日光明照，見種種色，是故菩薩不住於事應行其施。

14-20

> 01須菩提！當來之世，若有善男子、善女人，能於此經受持、讀誦，則為如來以佛智慧悉知是人，悉見是人，皆得成就無量無邊功德。」
>
> 02復次，須菩提！若有善男子、善女人，能於此法門受持、讀誦、修行，則為如來以佛智慧，悉知是人，悉見是人，悉覺是人，皆得成就無量無邊功德聚。」
>
> 03復次，須菩提！於未來世若有善男子、善女人，受持、讀誦、修行，為他正說如是經典，如來悉知是人，悉見是人，生長無量福德之聚。」
>
> 04復次，須菩提！於未來世，若有善男子、善女人，受持、讀誦、修行，為他正說如是經典，如來悉知是人，悉見是人，生長無量福德之聚。」
>
> 05雖然，復次時，善實！若善家子、善家女，若此法本受當、持當、讀當、誦當，為他等及分別廣說當，知彼，善實！如來佛智。見彼，善實！如來佛眼。一切彼，善實！眾生，無量福聚生當、取當。」
>
> 06復次，善現！若善男子或善女人，於此法門受持、讀誦，究竟通利，及廣為他宣說開示，如理作意，則為如來以其佛智，悉知是人，則為如來以其佛眼，悉見是人，則為如來悉覺是人，如是有情，一切當生無量福聚。」
>
> 07妙生！若有善男子、善女人，能於此經，受持、讀誦，為他演說，如是之人，佛以智眼悉知、悉見，當生、當攝無量福聚。」

15-1

> 01「須菩提！若有善男子、善女人，初日分以恒河沙等身布施，中日分復以恒河沙等身布施，後日分亦以恒河沙等身布施，如是無量百千萬億劫以身布施；若復有人聞此經典，信心不逆，其福勝彼，何況書寫、受持、讀誦，為人解說。
>
> 02「須菩提！若有善男子、善女人，初日分以恒河沙等身布施，中日分復以恒河沙等身布施，後日分復以恒河沙等身布施，如是捨恒河沙等無量身，如是百千萬億那由他劫以身布施；若復有人，聞此法門，信心不謗，其福勝彼無量阿僧祇，何況書寫、受持、讀誦、修行，為人廣說。
>
> 03「復次，須菩提！若有善男子、善女人，於日前分布施身命，如上所說諸河沙數，於日中分布施身命，於日後分布施身命，皆如上說諸河沙數，如是無量百千萬億劫以身命布施；若復有人聞此經典，不起誹謗，以是因緣，生福德多彼無數無量。何況有人書寫、受持、讀誦、教他修行，為人廣說。
>
> 04「復次，須菩提！若有善男子、善女人，於日前分布施身命，如上所說諸河沙數，於日中分布施身命，於日後分布施身命，皆如上說諸河沙數，如是無量百千萬億劫以身命布施；若復有人聞此經典，不起誹謗，以是因緣，生福多彼無數無量，何況有人書寫、受持、讀誦，教他修行，為人廣說。
>
> 05「若復時，善實！婦女、若丈夫，若前分時，恒伽河沙等我身捨，如是中分時，如是晚分時，恒伽河沙等我身捨，以此因緣，劫俱致那由多百千，我身捨；若此法本，聞已不謗，此如是彼緣，多過福聚生，無量不可數。何復言，若寫已、受持、讀誦，為他等及分別廣說。
>
> 06「復次，善現！假使善男子或善女人，日初時分以殑伽河沙等自體布施，日中時分復以殑伽河沙等自體布施，日後時分亦以殑伽河沙等自體布施，由此異門，經於俱胝那庾多百千劫，以自體布施；若有聞說如是法門，不生誹謗，由此因緣所生福聚，尚多於前無量無數，何況能於如是法門具足畢竟，書寫、受持、讀誦，究竟通利，及廣為他宣說開示，如理作意。
>
> 07「妙生！若有善男子、善女人，初日分以弶伽河沙等身布施，中日分復以弶伽河沙等身布施，後日分亦以弶伽河沙等身布施，如是無量百千萬億劫以身布施；若復有人，聞此經典，不生毀謗，其福勝彼，何況書寫、受持、讀誦，為人解說。

15-2

> 01須菩提！以要言之，是經有不可思議、不可稱量、無邊功德。如來為發大乘者說，為發最上乘者說。若有人能受持、讀誦，廣為人說，如來悉知是人，悉見是人，皆得成就不可量、不可稱、無有邊、不可思議功德。
>
> 02須菩提！以要言之，是經有不可思議、不可稱量、無邊功德。此法門，如來為發大乘者說，為發最上乘者說。若有人能受持、讀誦、修行此經，廣為人說，如來悉知是人，悉見是人，皆成就不可思議、不可稱、無有邊、無量功德聚。
>
> 03復次，須菩提！如是經典不可思量，無能與等。如來但為憐愍、利益能行無上乘及行無等乘人說。若復有人於未來世，受持、讀誦，教他修行，正說是經，如來悉知是人，悉見是人，與無數無量、不可思議、無等福聚而共相應。
>
> 04復次，須菩提！如是經典不可思量，無能與等。如來但為憐愍、利益能行無上乘，及行無等乘人說。若復有人於未來世，受持、讀誦，教他修行，正說是經，如來悉知是人，悉見是人，與無數無量、不可思議、無等福聚而共相應。
>
> 05雖然，復次時，善實！不可思、不可稱，此法本。彼不可思如是果報觀察應。此，善實！法本如來說，勝乘發行眾生為故，最勝乘發行眾生為故。若此法本受當、持當、讀當、誦當，為他等及分別廣說當，知彼，善實！如來佛智，見彼，善實！如來佛眼。一切彼，善實！眾生無量福聚具足有當，不可思、不可稱、亦不可量福聚具足有當。
>
> 06復次，善現！如是法門不可思議、不可稱量。應當希冀不可思議所感異熟。善現！如來宣說如是法門，為欲饒益趣最上乘諸有情故，為欲饒益趣最勝乘諸有情故。善現！若有於此法門，受持、讀誦，究竟通利，及廣為他宣說開示，如理作意，即為如來以其佛智，悉知是人，即為如來以其佛眼，悉見是人，則為如來悉覺是人，如是有情，一切成就無量福聚，皆當成就不可思議、不可稱量、無邊福聚。
>
> 07妙生！是經有不可思議、不可稱量、無邊功德。如來為發大乘者說，為發最上乘者說。若有人能受持、讀誦，廣為他說，如來悉知、悉見，是人皆得成就不可量、不可稱、不可思議福業之聚。

15-3

> 01如是人等，則為荷擔如來阿耨多羅三藐三菩提。何以故？須菩提！若樂小法者，著我見、人見、眾生見、壽者見，則於此經不能聽受、讀誦，為人解說。
>
> 02如是人等，則為荷擔如來阿耨多羅三藐三菩提。何以故？須菩提！若樂小法者，則於此經不能受持、讀誦、修行，為人解說。若有我見、眾生見、人見、壽者見，於此法門，能受持、讀誦、修行，為人解說者，無有是處。
>
> 03如是等人，由我身分，則能荷負無上菩提。何以故？須菩提！如是經典，若下願樂人及我見、眾生見、壽者見、受者見，如此等人，能聽、能修、讀誦，教他正說，無有是處。
>
> 04如是等人，由我身分，則能荷負無上菩提。何以故？須菩提！如是經典，若下願樂人及我見、眾生見、壽者見、受者見，如此等人，能聽、能修、讀誦，教他正說，無有是處。
>
> 05一切彼，善實！眾生，我肩菩提持當有。彼何所因？不能，善實！此法本小信解者眾生聞。不我見者、不眾生見者、不壽見者、不人見者。不菩薩誓眾生能聞，受若、持若、讀若、誦若，無是處有。
>
> 06善現！如是一切有情，其肩荷擔如來無上正等菩提。何以故？善現！如是法門，非諸下劣信解有情所能聽聞，非諸我見、非諸有情見、非諸命者見、非諸士夫見、非諸補特伽羅見、非諸意生見、非諸摩納婆見、非諸作者見、非諸受者見，所能聽聞。此等若能受持、讀誦，究竟通利，及廣為他宣說開示，如理作意，無有是處。
>
> 07當知是人則為以肩荷負如來無上菩提。何以故？妙生！若樂小法者，則著我見、眾生見、壽者見、更求趣見。是人若能讀誦、受持此經，無有是處。

15-4

> 01須菩提！在在處處若有此經，一切世間天、人、阿修羅所應供養。當知此處則為是塔，皆應恭敬，作禮圍繞，以諸華香而散其處。」
>
> 02須菩提！在在處處，若有此經，一切世間天、人、阿修羅所應供養，當知此處則為是塔，皆應恭敬作禮圍繞，以諸華香而散其處。」
>
> 03復次，須菩提！隨所在處，顯說此經，一切世間天、人、阿脩羅等，皆應供養，作禮右遶。當知此處於世間，此即成支提。」
>
> 04復次，須菩提！隨所在處，顯說此經，一切世間天、人、阿修羅等，皆應供養，作禮右遶。當知此處於世間中，即成支提。」
>
> 05雖然，復次時，善實！此中地分，此經廣說，供養彼地分有當。天、人、阿脩羅世，禮右繞作及彼地分有當。支帝彼地分有當。」
>
> 06復次，善現！若地方所開此經典，此地方所，當為世間諸天及人、阿素洛等之所供養，禮敬右遶，如佛靈廟。」
>
> 07妙生！所在之處，若有此經，當知此處則是制底。一切世間天、人、阿蘇羅所應恭敬作禮圍繞，以諸香花供養其處。」

16-1

> 01「復次，須菩提！善男子、善女人受持、讀誦此經，若為人輕賤，
>
> 02「復次，須菩提！若善男子、善女人，受持、讀誦此經，為人輕賤。
>
> 03「須菩提！若有善男子、善女人，受持、讀誦、教他修行，正說如是等經，此人現身受輕賤等。
>
> 04「須菩提！若有善男子、善女人，受持、讀誦，教他修行，正說如是等經，此人現身受輕賤等。
>
> 05「若彼，善實！善家子、若善家女，若此如是色類經，受當、持當、讀當、誦當，為他等及分別廣說當，彼輕賤有當，極輕賤。
>
> 06「復次，善現！若善男子或善女人，於此經典，受持、讀誦，究竟通利，及廣為他宣說開示，如理作意，若遭輕毀，極遭輕毀。
>
> 07「妙生！若有善男子、善女人，於此經典，受持、讀誦、演說之時，或為人輕辱。

16-2

> 01是人先世罪業應墮惡道，以今世人輕賤故，先世罪業則為消滅，當得阿耨多羅三藐三菩提。
>
> 02何以故？是人先世罪業，應墮惡道，以今世人輕賤故，先世罪業則為消滅，當得阿耨多羅三藐三菩提。
>
> 03過去世中所造惡業，應感生後惡道果報，以於現身受輕苦故，先世罪業及苦果報則為消滅，當得阿耨多羅三藐三菩提。
>
> 04過去世中所造惡業，應感生後惡道果報，以於現身受輕苦故，先世罪業及苦果報則為消滅，當得阿耨多羅三藐三菩提。
>
> 05彼何所因？所有彼眾生，前生不善業作已，惡趣轉墮，所有現如是法中輕賤盡當，佛菩提得當。
>
> 06所以者何？善現！是諸有情，宿生所造諸不淨業，應感惡趣，以現法中遭輕毀故，宿生所造諸不淨業，皆悉消盡，當得無上正等菩提。
>
> 07何以故？妙生！當知是人於前世中，造諸惡業，應墮惡道，由於現在得遭輕辱，此為善事，能盡惡業，速至菩提故。

16-3

> 01須菩提！我念過去無量阿僧祇劫，於然燈佛前，得值八百四千萬億那由他諸佛，悉皆供養承事，無空過者；
>
> 02須菩提！我念過去無量阿僧祇阿僧祇劫，於然燈佛前，得值八十四億那由他百千萬諸佛，我皆親承供養，無空過者。
>
> 03須菩提！我憶往昔無數無量，過於算數過去，燃燈如來、阿羅訶、三藐三佛陀後，八萬四千百千俱胝諸佛如來已成佛竟，我皆承事供養、恭敬，無空過者，
>
> 04須菩提！我憶往昔無數無量，過於算數大劫過去，然燈如來、阿羅訶、三藐三佛陀後，八萬四千百千俱胝諸佛如來已成佛竟，我皆承事供養、恭敬，無空過者；
>
> 05彼何所因？念知我，善實！過去世不可數劫、不可數過，燈作如來、應、正遍知，他他過，四八十佛俱致那由多百千有，若我親承供養。親承供養已，不遠離。
>
> 06何以故？善現！我憶過去於無數劫，復過無數，於然燈如來、應、正等覺，先復過先，曾值八十四俱胝那庾多百千諸佛，我皆承事。既承事已，皆無違犯。
>
> 07妙生！我憶過去過無數劫，在然燈佛先，得值八十四億那庾多佛，悉皆供養承事，無違背者；

16-4

> 01若復有人於後、末世，能受持、讀誦此經，所得功德，於我所供養諸佛功德，百分不及一，千萬億分，乃至算數、譬喻所不能及。
>
> 02須菩提！如是無量諸佛，我皆親承供養，無空過者；若復有人，於後世、末世，能受持、讀誦、修行此經，所得功德，我所供養諸佛功德於彼，百分不及一，千萬億分，乃至算數、譬喻所不能及。
>
> 03若復有人，於後、末世、五十歲時，受持、讀誦，教他修行，，正說此經，須菩提！此人所生福德之聚，以我往昔承事供養諸佛如來所得功德，以此功德，百分不及一，千萬億分不及一，窮於算數不及其一，乃至威力品類相應譬喻所不能及。
>
> 04若復有人，於後、末世、五百歲時，受持、讀誦，教他修行，正說此經，須菩提！此人所生福德之聚，以我往昔承事供養諸佛如來所得功德，比此功德，百分不及一，千萬億分不及一，窮於算數不及其一，乃至威力品類相應譬喻所不能及。
>
> 05若我，善實！彼佛世尊親承供養已，不遠離；若後時、後長時、後分、五百，正法破壞時中轉時中，此經受當、持當、讀當、誦當，為他等及分別廣說當，此，復時，善實！福聚邊此前福聚，百上亦數不及，千上亦、百千上亦、俱致百千上亦、俱致那由多百千上亦、僧企耶亦、迦羅亦、算亦、譬喻亦、憂波泥奢亦，乃至譬喻亦不及。
>
> 06善現！我於如是諸佛、世尊，皆得承事。既承事已，皆無違犯，若諸有情，後時、後分、後五百歲，正法將滅時分轉時，於此經典，受持、讀誦，究竟通利，及廣為他宣說開示，如理作意，善現！我先福聚，於此福聚，百分計之所不能及，如是千分、若百千分、若俱胝百千分、若俱胝那庾多百千分、若數分、若計分、若算分、若喻分、若鄔波尼殺曇分，亦不能及。
>
> 07若復有人，於後五百歲，正法滅時，能於此經，受持、讀誦，解其義趣，廣為他說，所得功德，以前功德比此功德，百分不及一，千萬億分、算分、勢分、比數分、因分，乃至譬喻亦不能及。

16-5

> 01須菩提！若善男子、善女人於後、末世，有受持、讀誦此經，所得功德，我若具說者，或有人聞，心則狂亂，狐疑不信。
>
> 02須菩提！若有善男子、善女人，於後世、末世，有受持、讀誦、修行此經，所得功德，若我具說者，或有人聞，心則狂亂，疑惑不信。
>
> 03須菩提！若善男子、善女人，於後、末世，受持、讀誦如此等經，所得功德，我若具說，若有善男子、善女人，諦聽、憶持，爾所福聚，或心迷亂，及以顛狂。
>
> 04須菩提！若善男子、善女人，於後、末世，受持、讀誦如此等經，所得功德，我若具說，若有善男子、善女人，諦聽、憶持，爾所福聚，或心迷亂，及以顛狂。
>
> 05若復，善實！彼等善家子、善家女，我福聚說此所有，彼善家子、善家女，若彼中時中，福聚取當，猛眾生順到、心亂到。
>
> 06善現！我若具說，當於爾時，是善男子或善女人所生福聚，乃至是善男子、是善女人所攝福聚，有諸有情，則便迷悶，心惑狂亂。
>
> 07妙生！我若具說受持、讀誦此經功德，或有人聞，心則狂亂，疑惑不信。

16-6

01須菩提！當知是經義不可思議。果報亦不可思議。」

02須菩提！當知是法門不可思議。果報亦不可思議。」

> 03復次，須菩提！如是經典不可思議。若人修行，及得果報，亦不可思議。」
>
> 04復次，須菩提！如是經典不可思議。若人修行，及得果報，亦不可思議。」
>
> 05雖然，復次時，善實！不可思、不可稱，法本如來說。彼不可思，如是果報觀察應。」
>
> 06是故，善現！如來宣說如是法門，不可思議、不可稱量。應當希冀不可思議所感異熟。」
>
> 07妙生！當知是經不可思議。其受持者，應當希望不可思議所生福聚。」

17-1

> 01爾時，須菩提白佛言：「世尊！善男子、善女人發阿耨多羅三藐三菩提心，云何應住？云何降伏其心？」
>
> 02爾時，須菩提白佛言：「世尊！云何菩薩發阿耨多羅三藐三菩提心？云何住？云何修行？云何降伏其心？」
>
> 03爾時，須菩提白佛言：「世尊！善男子、善女人，發阿耨多羅三藐三菩提心，行菩薩乘，云何應住？云何修行？云何發起菩薩心？」
>
> 04爾時，須菩提白佛言：「世尊！善男子、善女人，發阿耨多羅三藐三菩提心，行菩薩乘，云何應住？云何修行？云何發起菩薩心？」
>
> 05爾時，命者善實世尊邊如是言：「云何，世尊！菩薩乘發行住應？云何修行應？云何心降伏？」
>
> 06爾時，具壽善現復白佛言：「世尊！諸有發趣菩薩乘者，應云何住？云何修行？云何攝伏其心？」
>
> 07復次，妙生白佛言：「世尊！若有發趣菩薩乘者，應云何住？云何修行？云何攝伏其心？」

17-2

> 01佛告須菩提：「善男子、善女人發阿耨多羅三藐三菩提者，當生如是心：我應滅度一切眾生。
>
> 02佛告須菩提：「菩薩發阿耨多羅三藐三菩提心者，當生如是心：我應滅度一切眾生，令入無餘涅槃界。
>
> 03佛告須菩提：「善男子、善女人，發阿耨多羅三藐三菩提心者，當生如是心：我應安置一切眾生，令入無餘涅槃。
>
> 04佛告須菩提：「善男子、善女人，發阿耨多羅三藐三菩提心者，當生如是心：我應安置一切眾生，令入無餘涅槃。
>
> 05世尊言：「此，善實！菩薩乘發行，如是心發生應：『一切眾生，無我受餘涅槃界滅度應。』
>
> 06佛告善現：「諸有發趣菩薩乘者，應當發起如是之心：我當皆令一切有情，於無餘依妙涅槃界而般涅槃。
>
> 07佛告妙生：「若有發趣菩薩乘者，當生如是心：我當度脫一切眾生，悉皆令入無餘涅槃。

17-3

01滅度一切眾生已，而無有一眾生實滅度者。

02如是滅度一切眾生已，而無一眾生實滅度者。

03如是槃涅槃無量眾生已，無一眾生被涅槃者。

04如是般涅槃無量眾生已，無一眾生被涅槃者。

05如是一切眾生滅度，無有一眾生滅度有。

06雖度如是一切有情令滅度已，而無有情得滅度者。

07雖有如是無量眾生證於圓寂，而無有一眾生證圓寂者。

17-4

> 01何以故？須菩提！若菩薩有我相、人相、眾生相、壽者相，則非菩薩。

02何以故？須菩提！若菩薩有眾生相、人相、壽者相，則非菩薩。

03何以故？須菩提！若菩薩有眾生想，則不應說名為菩薩。

04何以故？須菩提！若菩薩有眾生想，則不應說名為菩薩。

> 05彼何所因？若，善實！菩薩眾生想轉彼不菩薩摩訶薩名說應。乃至人想轉，不彼菩薩摩訶薩名說應。
>
> 06何以故？善現！若諸菩薩摩訶薩有情想轉，不應說名菩薩摩訶薩。所以者何？若諸菩薩摩訶薩，不應說言有情想轉。如是，命者想、士夫想、補特伽羅想、意生想、摩納婆想、作者想、受者想轉，當知亦爾。

07何以故？妙生！若菩薩有眾生想者，則不名菩薩。

17-5

01所以者何？須菩提！實無有法發阿耨多羅三藐三菩提者。

> 02何以故？須菩提！實無有法名為菩薩發阿耨多羅三藐三菩提心者。

03何以故？須菩提！實無有法名為能行菩薩上乘。

04何以故？須菩提！實無有法名為能行菩薩上乘。

05彼何所由？無有，善實！一法菩薩乘發行名。

06何以故？善現！無有少法名為發趣菩薩乘者。」

07所以者何？妙生！實無有法可名發趣菩薩乘者。

17-6

> 01須菩提！於意云何？如來於然燈佛所，有法得阿耨多羅三藐三菩提不？」
>
> 02須菩提！於意云何？如來於燃燈佛所，有法得阿耨多羅三藐三菩提不？」
>
> 03須菩提！汝意云何？於燃燈佛所，頗有一法如來所得，名阿耨多羅三藐三菩提不？」
>
> 04須菩提！汝意云何？於然燈佛所，頗有一法如來所得，名阿耨多羅三藐三菩提不？」
>
> 05彼何意念？善實！有一法，若如來，燈作如來、應、正遍知邊，無上正遍知證覺？」
>
> 06佛告善現：「於汝意云何？如來昔於然燈如來、應、正等覺所，頗有少法能證阿耨多羅三藐三菩提不？」

07妙生！於汝意云何？如來於然燈佛所，頗有少法是所證不？」

17-7

> 01「不也。世尊！如我解佛所說義，佛於然燈佛所，無有法得阿耨多羅三藐三菩提。」
>
> 02須菩提白佛言：「不也，世尊！如我解佛所說義，佛於燃燈佛所，無有法得阿耨多羅三藐三菩提。」
>
> 03須菩提言：「不也，世尊！於燃燈佛所，無有一法如來所得，名阿耨多羅三藐三菩提。」
>
> 04須菩提言：「不得，世尊！於然燈佛所，無有一法如來所得，名阿耨多羅三藐三菩提。」
>
> 05如是語已。命者善實世尊邊如是言：「無有彼，世尊！一法，若如來，燈作如來、應、正遍知邊，無上正遍知證覺。」
>
> 06作是語已。具壽善現白佛言：「世尊！如我解佛所說義者，如來昔於然燈如來、應、正等覺所，無有少法能證阿耨多羅三藐三菩提。」

07妙生言：「如來於然燈佛所，無法可證而得菩提。」

17-8

> 01佛言：「如是，如是。須菩提！實無有法，如來得阿耨多羅三藐三菩提。
>
> 02佛言：「如是，如是。須菩提！實無有法，如來於燃燈佛所得阿耨多羅三藐三菩提。
>
> 03佛言：「如是，須菩提！如是。於燃燈佛所，無有一法如來所得，名阿耨多羅三藐三菩提。
>
> 04佛言：「如是，須菩提！如是。於然燈佛所，無有一法如來所得，名阿耨多羅三藐三菩提。
>
> 05如是語已。世尊命者善實如是言：「如是，如是。善實！如是，如是。無有彼一法，若如來，燈作如來、應、正遍知邊，無上正遍知證覺。
>
> 06說是語已。佛告具壽善現言：「如是，如是。善現！如來昔於然燈如來、應、正等覺所，無有少法能證阿耨多羅三藐三菩提。
>
> 07佛言：「如是，如是。妙生！實無有法如來於然燈佛所，有所證悟，得大菩提。

17-9

> 01須菩提！若有法，如來得阿耨多羅三藐三菩提者，然燈佛則不與我受記：『汝於來世，當得作佛，號釋迦牟尼。』
>
> 02須菩提！若有法如來得阿耨多羅三藐三菩提者，燃燈佛則不與我受記：『汝於來世，當得作佛，號釋迦牟尼。』
>
> 03須菩提！於燃燈佛所，若有一法如來所得，名阿耨多羅三藐三菩提，燃燈佛則不授我記：『婆羅門！汝於來世，當得作佛，號釋迦牟尼多陀阿伽度、阿羅訶、三藐三佛陀。』
>
> 04須菩提！於然燈佛所，若有一法如來所得，名阿耨多羅三藐三菩提，然燈佛則不授我記：『婆羅門！汝於來世，當得作佛，號釋迦牟尼多陀阿伽度、阿羅訶、三藐三佛陀。』
>
> 05若復，善實！一法如來證覺有，不我燈作如來、應、正遍知記說有當：『汝，行者！未來世釋迦牟尼名，如來、應、正遍知者。』
>
> 06何以故？善現！如來昔於然燈如來、應、正等覺所，若有少法能證阿耨多羅三藐三菩提者，然燈如來、應、正等覺，不應授我記言：『汝摩納婆！於當來世，名釋迦牟尼如來、應、正等覺。』
>
> 07若證法者，然燈佛則不與我授記：『摩納婆！汝於來世，當得作佛，號釋迦牟尼。』

17-10

> 01以實無有法得阿耨多羅三藐三菩提，是故然燈佛與我受記，作是言：『汝於來世，當得作佛，號釋迦牟尼。』
>
> 02以實無有法得阿耨多羅三藐三菩提，是故燃燈佛與我受記，作如是言：『摩那婆！汝於來世，當得作佛，號釋迦牟尼。』
>
> 03須菩提！由實無有法如來所得，名阿耨多羅三藐三菩提，是故然燈佛與我授記，作如是言：『婆羅門！汝於來世，當得作佛，號釋迦牟尼多陀阿伽度、阿羅訶、三藐三佛陀。』
>
> 04須菩提！由實無有法如來所得，名阿耨多羅三藐三菩提，是故然燈佛與我授記，作如是言：『婆羅門！汝於來世，當得作佛，號釋迦牟尼多陀阿伽度、阿羅訶、三藐三佛陀。』
>
> 05是故，此，善實！如來、應、正遍知，無有一法，若無上正遍知證覺，彼故，燈作如來、應、正遍知記說有當：『汝，行者！未來世，釋迦牟尼名，如來、應、正遍知。』
>
> 06善現！以如來無有少法能證阿耨多羅三藐三菩提，是故然燈如來、應、正等覺，授我記言：『汝摩納婆！於當來世，名釋迦牟尼如來、應、正等覺。』

07以無所得故，然燈佛與我授記：『當得作佛，號釋迦牟尼。』

17-11

01何以故？如來者，即諸法如義。

02何以故？須菩提！言如來者，即實真如。

03何以故？須菩提！如來者，真如別名。

04何以故？須菩提！如來者，真如別名。

> 05彼何所因？如來者，善實！真如故，此即是。如來者，善實！不生法故，此即是。世尊者，善實！道斷，此即是。如來者，善實！畢竟不生故，此即是。彼何所因？如是彼實不生，若最勝義。
>
> 06所以者何？善現！言如來者，即是真實真如增語。言如來者，即是無生法性增語。言如來者，即是永斷道路增語。言如來者，即是畢竟不生增語。何以故？善現！若實無生，即最勝義。

07何以故？妙生！言如來者，即是實性真如之異名也。

17-12

01若有人言：『如來得阿耨多羅三藐三菩提』，

> 02須菩提！若有人言：『如來得阿耨多羅三藐三菩提』者，是人不實語。
>
> 03須菩提！若有人說：『如來得阿耨多羅三藐三菩提』，是人不實語。
>
> 04須菩提！若有人說：『如來得阿耨多羅三藐三菩提』，是人不實語。
>
> 05若有，善實！如是語：『如來、應、正遍知，無上正遍知證覺』，彼不如語誹謗我，彼，善實！不實取。
>
> 06善現！若如是說如來、應、正等覺能證阿耨多羅三藐三菩提者，當知此言為不真實。所以者何？善現！由彼謗我，起不實執。

07妙生！若言如來證得無上正等覺者，是為妄語。

17-13

01須菩提！實無有法，佛得阿耨多羅三藐三菩提。

02須菩提！實無有法佛得阿耨多羅三藐三菩提。

> 03何以故？須菩提！實無有法如來所得，名阿耨多羅三藐三菩提。
>
> 04何以故？須菩提！實無有法如來所得，名阿耨多羅三藐三菩提。
>
> 05彼何所因？無有彼，善實！一法，若如來、應、正遍知，無上正遍知證覺。
>
> 06何以故？善現！無有少法如來、應、正等覺，能證阿耨多羅三藐三菩提。

07何以故？實無有法如來證得無上正覺。

17-14

> 01須菩提！如來所得阿耨多羅三藐三菩提，於是中，無實、無虛。是故如來說：一切法皆是佛法。
>
> 02須菩提！如來所得阿耨多羅三藐三菩提，於是中，不實、不妄語。是故如來說：一切法皆是佛法。
>
> 03須菩提！此法如來所得，無實、無虛，是故如來說：一切法皆是佛法。
>
> 04須菩提！此法如來所得，無實、無虛。是故如來說：一切法皆是佛法。
>
> 05若，善實！如來法證覺說，若不彼中實、不妄。彼故如來說：『一切法佛法者。』
>
> 06善現！如來現前等所證法、或所說法、或所思法，即於其中，非諦、非妄，是故如來說：一切法皆是佛法。
>
> 07妙生！如來所得正覺之法，此即非實、非虛。是故佛說：一切法者，即是佛法。

17-15

01須菩提！所言一切法者，即非一切法，是故名一切法。

02須菩提！所言一切法、一切法者，即非一切法。是故名一切法。

03須菩提！一切法者，非一切法。故如來說名一切法。

04須菩提！一切法者，非一切法，故如來說名一切法。

> 05彼何所因？一切法、一切法者，善實！一切彼，非法如來說，彼故說名一切法者。
>
> 06善現！一切法、一切法者，如來說非一切法，是故如來說名一切法、一切法。」
>
> 07妙生！一切法、一切法者，如來說為非法。是故如來說：一切法者，即是佛法。

17-16

01須菩提！譬如人身長大。」

02須菩提！譬如有人其身妙大。」

03須菩提！譬如有人，遍身大身。」

04須菩提！譬如有人，遍身大身。」

05譬如，善實！丈夫有具足身大身。」

06佛告善現：「譬如士夫具身大身。」

07妙生！譬如丈夫，其身長大。」

17-17

01須菩提言：「世尊！如來說人身長大，則為非大身，是名大身。」

> 02須菩提言：「世尊！如來說人身妙大，則非大身。是故如來說名大身。」
>
> 03須菩提言：「世尊！是如來所說遍身大身，則為非身。是故說名遍身大身。」
>
> 04須菩提言：「世尊！是如來所說遍身大身，則為非身，是故說名遍身大身。」
>
> 05命者善實言：「若彼，世尊！如來丈夫說具足身大身，非身彼世尊如來說，彼故說名足身大身者。」
>
> 06具壽善現即白佛言：「世尊！如來所說士夫具身大身，如來說為非身，是故說名具身大身。」

07妙生言：「世尊！如來說為大身者，即說為非身，是名大身。」

17-18

> 01「須菩提！菩薩亦如是。若作是言：『我當滅度無量眾生』，則不名菩薩。
>
> 02佛言：「須菩提！菩薩亦如是。若作是言：『我當滅度無量眾生』，則非菩薩。」
>
> 佛言：「須菩提！於意云何？頗有實法名為菩薩？」
>
> 03佛言：「如是，須菩提！如是，須菩提！若有菩薩說如是言：『我當般涅槃一切眾生』，則不應說名為菩薩。須菩提！汝意云何？頗有一法名菩薩不？」
>
> 04佛言：「如是，須菩提！如是，須菩提！若有菩薩說如是言：『我當般涅槃一切眾生』，則不應說名為菩薩。須菩提！汝意云何？頗有一法名菩薩不？」
>
> 05世尊言：「如是，如是。善實！如是，如是。若菩薩如是語：『有眾生般涅槃滅度我』，不彼菩薩名說應。彼何所因？有，善實！有一法若菩薩名？」
>
> 06佛言：「善現！如是，如是。若諸菩薩作如是言：『我當滅度無量有情』，是則不應說名菩薩。何以故？善現！頗有少法名菩薩不？」
>
> 07佛告妙生：「如是，如是。若菩薩作是語：『我當度眾生，令寂滅』者，則不名菩薩。妙生！頗有少法名菩薩不？」

17-19

01何以故？須菩提！實無有法名為菩薩。

02須菩提言：「不也，世尊！實無有法名為菩薩。

03須菩提言：「不也，世尊！」

04須菩提言：「無有，世尊！」

05善實言：「不如此，世尊！」

06善現答言：「不也，世尊！無有少法名為菩薩。」

07答言：「不爾，世尊！」

17-20

01是故佛說：『一切法無我、無人、無眾生、無壽者。』

02是故佛說：『一切法無眾生、無人、無壽者。』」

> 03佛言：「須菩提！是故如來說：『一切法無我、無眾生、無壽者、無受者。』
>
> 04佛言：「須菩提！是故如來說：『一切法無我、無眾生、無壽者、無受者。』
>
> 05世尊言：「眾生、眾生者，善實！非眾生彼如來說，彼故說名眾生者。彼故如來說：『無我一切法，無眾生、無壽者、無長養者、無人一切法者。』
>
> 06佛告善現：「有情、有情者，如來說非有情，故名有情。是故如來說：一切法無有有情、無有命者、無有士夫、無有補特伽羅等。
>
> 07「妙生！是故如來說：一切法無我、無眾生、無壽者、無更求趣。

17-21

> 01須菩提！若菩薩作是言：『我當莊嚴佛土』，是不名菩薩。何以故？如來說莊嚴佛土者，即非莊嚴，是名莊嚴。
>
> 02「須菩提！若菩薩作是言：『我莊嚴佛國土』，是不名菩薩。何以故？如來說莊嚴佛土、莊嚴佛土者，即非莊嚴。是名莊嚴佛國土。
>
> 03須菩提！若有菩薩說如是言：『我當莊嚴清淨佛土』，如此菩薩說虛妄言。何以故？須菩提！莊嚴佛土者，如來說則非莊嚴。是故莊嚴清淨佛土。
>
> 04須菩提！若有菩薩說如是言：『我當莊嚴清淨佛土』，如此菩薩說虛妄言。何以故？須菩提！莊嚴佛土者，如來說則非莊嚴，是故莊嚴清淨佛土。
>
> 05若，善實！菩薩如是語：『我佛土莊嚴成就』，彼亦如是不名說應。彼何所因？國土莊嚴、國土莊嚴者，善實！非莊嚴彼如來說，彼故說名國土莊嚴者。
>
> 06善現！若諸菩薩作如是言：『我當成辦佛土功德莊嚴』，亦如是說。何以故？善現！佛土功德莊嚴；佛土功德莊嚴者，如來說非莊嚴，是故如來說名佛土功德莊嚴、佛土功德莊嚴。
>
> 07妙生！若有菩薩言：『我當成就佛土嚴勝』，佛土嚴勝者，如來說為非是嚴勝。是故如來說為嚴勝。

17-22

01須菩提！若菩薩通達無我法者，如來說名真是菩薩。」

> 02須菩提！若菩薩通達無我、無我法者，如來說名真是菩薩、菩薩。」
>
> 03須菩提！若菩薩信見諸法無我、諸法無我，如來、應供、正遍覺，說是名菩薩、是名菩薩。」
>
> 04須菩提！若菩薩信見諸法無我、諸法無我，如來、應供、正遍覺，說是名菩薩、是名菩薩。」
>
> 05若，善實！菩薩摩訶薩，『無我法、無我法』者信解，彼如來、應、正遍知，菩薩摩訶薩名說。」
>
> 06善現！若諸菩薩於無我法、無我法，深信解者，如來、應、正等覺，說為菩薩、菩薩。」
>
> 07妙生！若有信解一切法無性、一切法無性者，如來說名真是菩薩、菩薩。」

18-1

01「須菩提！於意云何？如來有肉眼不？」

02「須菩提！於意云何？如來有肉眼不？」

03「須菩提！汝意云何？如來有肉眼不？」

04「須菩提！汝意云何？如來有肉眼不？」

05「彼何意念？善實！有如來肉眼？」

06佛告善現：「於汝意云何？如來等現有肉眼不？」

07「妙生！於汝意云何？如來有肉眼不？」

18-2

01「如是，世尊！如來有肉眼。」

02須菩提言：「如是，世尊！如來有肉眼。」

03須菩提言：「如是，世尊！如來有肉眼。」

04須菩提言：「如是，世尊！如來有肉眼。」

05善實言：「如是，如是。世尊！有如來肉眼。」

06善現答言：「如是，世尊！如來等現有肉眼。」

07妙生言：「如是，世尊！如來有肉眼。」

18-3

01「須菩提！於意云何？如來有天眼不？」

02佛言：「須菩提！於意云何？如來有天眼不？」

03佛言：「須菩提！汝意云何？如來有天眼不？」

04佛言：「須菩提！汝意云何？如來有天眼不？」

05世尊言：「彼何意念？善實！有如來天眼？」

06佛言：「善現！於汝意云何？如來等現有天眼不？」

07「如來有天眼不？」

18-4

01「如是，世尊！如來有天眼。」

02須菩提言：「如是，世尊！如來有天眼。」

03須菩提言：「如是，世尊！如來有天眼。」

04須菩提言：「如是，世尊！如來有天眼。」

05善實言：「如是，如是。世尊！有如來天眼。」

06善現答言：「如是，世尊！如來等現有天眼。」

07「如是，世尊！如來有天眼。」

18-5

01「須菩提！於意云何？如來有慧眼不？」

02佛言：「須菩提！於意云何？如來有慧眼不？」

03佛言：「須菩提！汝意云何？如來有慧眼不？」

04佛言：「須菩提！汝意云何？如來有慧眼不？」

05世尊言：「彼何意念？善實！有如來慧眼？」

06佛言：「善現！於汝意云何？如來等現有慧眼不？」

07「如來有慧眼不？」

18-6

01「如是，世尊！如來有慧眼。」

02須菩提言：「如是，世尊！如來有慧眼。」

03須菩提言：「如是，世尊！如來有慧眼。」

04須菩提言：「如是，世尊！如來有慧眼。」

05善實言：「如是，如是。世尊！有如來慧眼。」

06善現答言：「如是，世尊！如來等現有慧眼。」

07「如是，世尊！如來有慧眼。」

18-7

01「須菩提！於意云何？如來有法眼不？」

02佛言：「須菩提！於意云何？如來有法眼不？」

03佛言：「須菩提！汝意云何？如來有法眼不？」

04佛言：「須菩提！汝意云何？如來有法眼不？」

05世尊言：「彼何意念？善實！有如來法眼？」

06佛言：「善現！於汝意云何？如來等現有法眼不？」

07「如來有法眼不？」

18-8

01「如是，世尊！如來有法眼。」

02須菩提言：「如是，世尊！如來有法眼。」

03須菩提言：「如是，世尊！如來有法眼。」

04須菩提言：「如是，世尊！如來有法眼。」

05善實言：「如是，如是。世尊！有如來法眼。」

06善現答言：「如是，世尊！如來等現有法眼。」

07「如是，世尊！如來有法眼。」

18-9

01「須菩提！於意云何？如來有佛眼不？」

02佛言：「須菩提！於意云何？如來有佛眼不？」

03佛言：「須菩提！汝意云何？如來有佛眼不？」

04佛言：「須菩提！汝意云何？如來有佛眼不？」

05世尊言：「彼何意念？善實！有如來佛眼？」

06佛言：「善現！於汝意云何？如來等現有佛眼不？」

07「如來有佛眼不？」

18-10

01「如是，世尊！如來有佛眼。」

02須菩提言：「如是，世尊！如來有佛眼。」

03須菩提言：「如是，世尊！如來有佛眼。」

04須菩提言：「如是，世尊！如來有佛眼。」

05善實言：「如是，如是。世尊！有如來佛眼。」

06善現答言：「如是，世尊！如來等現有佛眼。」

07「如是，世尊！如來有佛眼。」

18-11

01「須菩提！於意云何？恒河中所有沙，佛說是沙不？」

02佛言：「須菩提！於意云何？如恒河中所有沙，佛說是沙不？」

03（缺）

04（缺）

> 05世尊言：「善！善！善實！彼何意念？善實！所有恒伽大河沙，雖然，彼沙，彼如來說？」
>
> 06佛告善現：「於汝意云何？乃至殑伽河中所有諸沙，如來說是沙不？」

07（缺）

18-12

01「如是，世尊！如來說是沙。」

02須菩提言：「如是，世尊！如來說是沙。」

03（缺）

04（缺）

> 05善實言：「如是，如是。世尊！如是，如是。善逝！說彼如來彼沙。」

06善現答言：「如是，世尊！如是，善逝！如來說是沙。」

07（缺）

18-13

> 01「須菩提！於意云何？如一恒河中所有沙，有如是等恒河，是諸恒河所有沙數佛世界，如是，寧為多不？」
>
> 02佛言：「須菩提！於意云何？如一恒河中所有沙，有如是等恒河，是諸恒河所有沙數佛世界，如是世界，寧為多不？」
>
> 03「須菩提！汝意云何？於恒伽江所有諸沙，如其沙數所有恒伽，如諸恒伽所有沙數世界，如是，寧為多不？」
>
> 04「須菩提！汝意云何？於恒伽江所有諸沙，如其沙數所有恒伽，如諸恒伽所有沙數世界，如是，寧為多不？」
>
> 05世尊言：「彼何意念？善實！所有恒伽大河沙，彼所有恒伽大河有，所有彼中沙，彼所有及世界有，多彼世界有？」
>
> 06佛言：「善現！於汝意云何？乃至殑伽河中所有沙數，假使有如是等殑伽河；乃至是諸殑伽河中所有沙數，假使有如是等世界，是諸世界寧為多不？」
>
> 07「妙生！於汝意云何？如弶伽河中所有沙數，復有如是沙等弶伽河，隨諸河沙，有爾所世界，是為多不？」

18-14

01「甚多，世尊！」

02須菩提言：「彼世界甚多，世尊！」

03須菩提言：「如是，世尊！此等世界，其數甚多。」

04須菩提言：「如是，世尊！此等世界，其數甚多。」

05善實言：「多，世尊！多，善逝！彼世界有。」

06善現答言：「如是，世尊！如是，善逝！是諸世界，其數甚多。」

07妙生言：「甚多，世尊！」

18-15

01佛告須菩提：「爾所國土中所有眾生若干種心，如來悉知。

02佛告須菩提：「爾所世界中所有眾生，若干種心住，如來悉知。」

> 03佛言：「須菩提！爾所世界中所有眾生，我悉見知心相續住有種種類。
>
> 04佛言：「須菩提！爾所世界中所有眾生，我悉見知心相續住有種種類。
>
> 05世尊言：「所有，善實！彼中世界中眾生，彼等，我，種種有心流注知。
>
> 06佛言：「善現！乃至爾所諸世界中所有有情，彼諸有情各有種種，其心流注，我悉能知。

07「妙生！此世界中所有眾生，種種性行，其心流轉，我悉了知。

18-16

01何以故？如來說諸心，皆為非心，是名為心。

02何以故？如來說諸心住，皆為非心住，是名為心住。

03何以故？須菩提！心相續住，如來說非續住，故說續住。

04何以故？須菩提！心相續住，如來說非續住，故說續住。

> 05彼何所因？心流注、心流注者，善實！非流注此如來說，彼故說名心流注者。
>
> 06何以故？善現！心流注、心流注者，如來說非流注，是故如來說名心流注、心流注。
>
> 07何以故？妙生！心陀羅尼者，如來說為無持。由無持故，心遂流轉。

18-17

> 01所以者何？須菩提！過去心不可得，現在心不可得，未來心不可得。」
>
> 02何以故？須菩提！過去心不可得，現在心不可得，未來心不可得。」
>
> 03何以故？須菩提！過去心不可得，未來心不可得，現在心不可得。」
>
> 04何以故？須菩提！過去心不可得，未來心不可得，現在心不可得。」
>
> 05彼何所因？過去，善實！心不可得，未來心不可得，現在心不可得。」
>
> 06所以者何？善現！過去心不可得，未來心不可得，現在心不可得。」
>
> 07何以故？妙生！過去心不可得，未來心不可得，現在心不可得。」

19-1

> 01「須菩提！於意云何？若有人滿三千大千世界七寶，以用布施，是人以是因緣，得福多不？」
>
> 02「須菩提！於意云何？若有人以滿三千大千世界七寶，持用布施，是善男子、善女人以是因緣，得福多不？」
>
> 03「須菩提！汝意云何？若有人以滿三千大千世界七寶，而用布施，是善男子、善女人，以是因緣，得福多不？」
>
> 04「須菩提！汝意云何？若有人以滿三千大千世界七寶，而用布施，是善男子、善女人，以是因緣，得福多不？」
>
> 05「彼何意念？善實！若有善家子、若善家女，若三千大千世界，七寶滿作已施與。雖然，彼善家子、若善家女，若彼緣，多福聚生？」
>
> 06佛告善現：「於汝意云何？若善男子或善女人，以此三千大千世界，盛滿七寶，奉施如來、應、正等覺。是善男子或善女人，由是因緣所生福聚，寧為多不？」
>
> 07「妙生！於汝意云何？若人以滿三千大千世界七寶布施，是人得福多不？」

19-2

01「如是，世尊！此人以是因緣，得福甚多。」

02須菩提言：「如是，世尊！此人以是因緣，得福甚多。」

03須菩提言：「甚多，世尊！甚多，修伽陀！」

04須菩提言：「甚多，世尊！甚多，修伽陀！」

05善實言：「多，世尊！多，善逝！」

06善現答言：「甚多，世尊！甚多，善逝！」

07妙生言：「甚多，世尊！」

19-3

01（缺）

> 02佛言：「如是，如是。須菩提！彼善男子、善女人，以是因緣得福德聚多。
>
> 03佛言：「如是，須菩提！如是。彼善男子、善女人，以是因緣，福聚多。」
>
> 04佛言：「如是，須菩提！如是。彼善男子、善女人，以是因緣，得福聚多。」
>
> 05世尊言：「如是，如是。善實！如是，如是。多，彼善家子、若善家女，若彼緣，多福聚生，無量不可數福聚。
>
> 06佛言：「善現！如是，如是，彼善男子或善女人，由此因緣所生福聚，其量甚多。

07（缺）

19-4

01「須菩提！若福德有實，如來不？說得福德多。」〔依梵本序應為19-5〕

02（缺）

03（缺）

04（缺）

05福聚者，善實！非聚彼如來說，彼故說名福聚者。

06何以故？

07（缺）

19-5

01以福德無故，如來說得福德多。」〔依梵本序應為19-4〕

02須菩提！若福德聚有實，如來則不說福德聚、福德聚。」

> 03佛言：「須菩提！若福德聚但名為聚，如來則不應說是福德聚、是福德聚。」
>
> 04佛言：「須菩提！若福德聚但名為聚，如來則不應說是福德聚、是福德聚。」

05若復，善實！福聚有，不如來說福聚、福聚者。」

06善現！若有福聚，如來不說福聚、福聚。」

07「妙生！若此福聚是福聚者，如來則不說為福聚、福聚。」

20-1

01「須菩提！於意云何？佛可以具足色身見不？」

02「須菩提！於意云何？佛可以具足色身見不？」

03「須菩提！汝意云何？可以具足色身觀如來不？」

04「須菩提！汝意云何？可以具足色身觀如來不？」

05「彼何意念？善實！色身成就，如來見應？」

06佛告善現：「於汝意云何？可以色身圓實觀如來不？」

07「妙生！於汝意云何？可以色身圓滿觀如來不？」

20-2

01「不也，世尊！如來不應以具足色身見。

02須菩提言：「不也，世尊！如來不應以色身見。

03須菩提言：「不也，世尊！不可以具足色身觀於如來。

04須菩提言：「不可，世尊！不可以具足色身觀於如來。

05善實言：「不如此，世尊！非色身成就如來見應。

06善現答言：「不也，世尊！不可以色身圓實觀於如來。

07「不爾，世尊！不應以色身圓滿觀於如來。

20-3

01何以故？如來說具足色身，即非具足色身，是名具足色身。」

> 02何以故？如來說具足色身，即非具足色身，是故如來說名具足色身。」
>
> 03何以故？此具足色身，如來說非具足色身，是故如來說名具足色身。」
>
> 04何以故？此具足色身，如來說非具足色身，是故如來說名具足色身。」
>
> 05彼何所因？色身成就、色身成就者，世尊！非成就，此如來說，彼故說名色身成就者。」
>
> 06何以故？世尊！色身圓實、色身圓實者，如來說非圓實，是故如來說名色身圓實、色身圓實。」
>
> 07何以故？色身圓滿、色身圓滿者，如來說非圓滿，是故名為色身圓滿。」

20-4

01「須菩提！於意云何？如來可以具足諸相見不？」

02佛言：「須菩提！於意云何？如來可以具足諸相見不？」

03佛言：「須菩提！汝意云何？可以具足諸相觀如來不？

04佛言：「須菩提！汝意云何？可以具足諸相觀如來不？

05世尊言：「彼何意念？善實！相具足如來見應？」

06佛告善現：「於汝意云何？可以諸相具足觀如來不？」

07「妙生！可以具相觀如來不？」

20-5

01「不也，世尊！如來不應以具足諸相見。

02須菩提言：「不也，世尊！如來不應以具足諸相見。

03須菩提言：「不也，世尊！不可以具足諸相觀於如來。

04須菩提言：「不可，世尊！不可以具足諸相觀於如來。

05善實言：「不如此，世尊！非相具足如來見應。

06善現答言：「不也，世尊！不可以諸相具足觀於如來。

07「不爾，世尊！不應以具相觀於如來。

20-6

01何以故？如來說諸相具足，即非具足，是名諸相具足。」

> 02何以故？如來說諸相具足，即非具足，是故如來說名諸相具足。」

03何以故？此具足相，如來說非具足相，是故如來說具足相。」

04何以故？此具足相，如來說非具足相，是故如來說具足相。」

> 05彼何所因？此，世尊！相具足如來說，非相具足如來說，彼故說名相具足者。」
>
> 06何以故？世尊！諸相具足、諸相具足者，如來說為非相具足，是故如來說名諸相具足、諸相具足。」

07何以故？諸具相者，如來說非具相，是故如來說名具相。」

21-1

01「須菩提！汝勿謂如來作是念：我當有所說法。

> 02佛言：「須菩提！於意云何？汝謂如來作是念：我當有所說法耶？

03佛言：「須菩提！汝意云何？如來有如是意：我今實說法耶？

04佛言：「須菩提！汝意云何？如來有如是意：我今實說法耶？

05世尊言：「彼何意念？善實！雖然，如來如是念：我法說？」

06佛告善現：「於汝意云何？如來頗作是念：我當有所說法耶？

07「妙生！於汝意云何？如來作是念：我說法耶？

21-2

01（缺）

02（缺）

03（缺）

04（缺）

05善實言：「不如此，世尊！不，如來如是念：我法說。」

06（缺）

07（缺）

21-3

> 01莫作是念。何以故？若人言：『如來有所說法』，即為謗佛，不能解我所說故。
>
> 02須菩提！莫作是念。何以故？若人言：『如來有所說法』，即為謗佛，不能解我所說故。
>
> 03須菩提！若有人言：如來實能說法，汝應當知，是人由非實有，及以邪執，起誹謗我。
>
> 04須菩提！若有人言：『如來實能說法』，汝應當知，是人由非實有，及以邪執，起誹謗我。
>
> 05世尊言：「若我，善實！如是語：如來法說。誹謗我，彼，善實！不實取。
>
> 06善現！汝今勿當作如是觀。何以故？善現！若言：『如來有所說法』，即為謗我，為非善取。

07汝勿作是見。若言：『如來有所說法者』，則為謗我。

21-4

01須菩提！說法者，無法可說，是名說法。」

02何以故？須菩提！如來說法、說法者，無法可說，是名說法。」

03何以故？須菩提！說法、說法，實無有法名為說法。」

04何以故？須菩提！說法、說法，實無有法名為說法。」

05彼何所因？法說、法說者，善實！無有法，若法說名可得。」

06何以故？善現！說法、說法者，無法可得，故名說法。」

07何以故？言說法、說法者，無法可說，是名說法。」

21-5

> 01爾時，慧命須菩提白佛言：「世尊！頗有眾生於未來世，聞說是法，生信心不？」
>
> 02爾時，慧命須菩提白佛言：「世尊！頗有眾生於未來世，聞說是法，生信心不？」
>
> 03爾時，須菩提白佛言：「世尊！頗有眾生於未來世，聽聞正說如是等相此經章句，生實信不？」
>
> 04爾時，須菩提白佛言：「世尊！頗有眾生於未來世，聽聞正說如是，等相此經章句，生實信不？」
>
> 05爾時，命者善實世尊邊如是言：「雖然，世尊！當有未來，頗有眾生，後時、後長時、後分、五十，正法破壞時中、轉時中，若此如是色類法說，聞已，信當有？」
>
> 06爾時，具壽善現白佛言：「世尊！於當來世、後時、後分、後五百歲，正法將滅時分轉時，頗有有情，聞說如是色類法已，能深信不？」
>
> 07妙生白佛言：「世尊！於當來世，頗有眾生，聞說是經，生信心不？」

21-6

01佛言：「須菩提！彼非眾生，非不眾生。

02佛言：「須菩提！彼非眾生，非不眾生。

03佛告須菩提：「彼非眾生，非非眾生。

04佛告須菩提：「彼非眾生，非非眾生。

05世尊言：「不彼，善實！眾生、非不眾生。

06佛言：「善現！彼非有情、非不有情。

07佛告妙生：「有生信者，彼非眾生、非非眾生。

21-7

01何以故？須菩提！眾生、眾生者，如來說非眾生，是名眾生。」

02何以故？須菩提！眾生、眾生者，如來說非眾生，是名眾生。」

> 03何以故？須菩提！彼眾生者，如來說非眾生，非非眾生，故說眾生。」
>
> 04何以故？須菩提！彼眾生者，如來說非眾生、非非眾生，故說眾生。」
>
> 05彼何所因？眾生、眾生者，善實！一切彼非眾生彼如來說，彼故說名眾生者。」

06何以故？善現！一切有情者，如來說非有情，故名一切有情。」

07何以故？眾生、眾生者，如來說非眾生，是名眾生。」

22-1

01（缺）

02佛言：「須菩提！於意云何？如來得阿耨多羅三藐三菩提耶？」

> 03「須菩提！汝意云何？頗有一法如來所得，名阿耨多羅三藐三菩提不？」
>
> 04「須菩提！汝意云何？頗有一法如來所得，名阿耨多羅三藐三菩提不？」

05「彼何意念？善實！雖然，有法若如來無上正遍知證覺？」

> 06佛告善現：「於汝意云何？頗有少法如來、應、正等覺，現證無上正等菩提耶？」

07「妙生！於汝意云何？佛得無上正等覺時，頗有少法所證不？」

22-2

> 01須菩提白佛言：「世尊！佛得阿耨多羅三藐三菩提，為無所得耶？」
>
> 02須菩提言：「不也，世尊！世尊！無有少法如來得阿耨多羅三藐三菩提。」
>
> 03須菩提言：「不也，世尊！無有一法如來所得，名阿耨多羅三藐三菩提。」
>
> 04須菩提言：「不得，世尊！無有一法如來所得，名阿耨多羅三藐三菩提。」

05命者善實言：「無有彼，世尊！有法若如來無上正遍知。」

> 06具壽善現白佛言：「世尊！如我解佛所說義者，無有少法如來、應、正等覺，現證無上正等菩提。」

07妙生言：「實無有法是佛所證。」

22-3

> 01「如是，如是。須菩提！我於阿耨多羅三藐三菩提，乃至無有少法可得，是名阿耨多羅三藐三菩提。」
>
> 02佛言：「如是，如是。須菩提！我於阿耨多羅三藐三菩提，乃至無有少法可得，是名阿耨多羅三藐三菩提。」
>
> 03佛言：「如是，須菩提！如是。乃至無有如微塵法，如來所捨，如來所得，是故說名阿耨多羅三藐三菩提平等、平等。」
>
> 04佛言：「如是，須菩提！如是。乃至無有如微塵法，如來所捨，如來所得，是故說名阿耨多羅三藐三菩提平等、平等。」
>
> 05世尊言：「如是，如是。善實！如是，如是。微小，彼中，法無有，不可得，彼故說名無上正遍知者。」
>
> 06佛言：「善現！如是，如是。於中少法無有、無得，故名無上正等菩提。」
>
> 07佛告妙生：「如是，如是。此中無有少法可得，故名無上正等菩提。」

23-1

> 01「復次，須菩提！是法平等，無有高下，是名阿耨多羅三藐三菩提。
>
> 02「復次，須菩提！是法平等，無有高下，是名阿耨多羅三藐三菩提。
>
> 03「復次，須菩提！諸佛、諸佛覺知，無有差別，是故說名阿耨多羅三藐三菩提。復次，須菩提！此法平等，無有高下，是名阿耨多羅三藐三菩提。
>
> 04「復次，須菩提！諸佛覺知無有差別，是故說名阿耨多羅三藐三菩提。復次，須菩提！此法平等，無有高下，是名阿耨多羅三藐三菩提。
>
> 05「雖然，復次時，善實！平等正法，彼不中有不平等，彼故說名無上正遍知者。
>
> 06「復次，善現！是法平等，於其中間，無不平等，故名無上正等菩提。

07「妙生！是法平等，無有高下，故名無上正等菩提。

23-2

> 01以無我、無人、無眾生、無壽者，修一切善法，則得阿耨多羅三藐三菩提。
>
> 02以無眾生、無人、無壽者，得平等阿耨多羅三藐三菩提，一切善法得阿耨多羅三藐三菩提。
>
> 03復次，須菩提！由無我、無眾生、無壽者、無受者等，此法平等，故名阿耨多羅三藐三菩提。復次，須菩提！由實善法具足圓滿，得阿耨多羅三藐三菩提。
>
> 04復次，須菩提！由法無我、無眾生、無壽者、無受者等，此法平等，故名阿耨多羅三藐三菩提。復次，須菩提！由實善法具足圓滿，得阿耨多羅三藐三菩提。
>
> 05無我故、無壽故、無眾生故、無人故，平等無上正遍知，一切善法證覺。
>
> 06以無我性、無有情性、無命者性、無士夫性、無補特伽羅等性、平等故，名無上正等菩提，一切善法無不現證，一切善法無不妙覺。
>
> 07以無我、無眾生、無壽者、無更求趣性，其性平等，故名無上正等菩提。一切善法皆正覺了，故名無上正等正覺。

23-3

01須菩提！所言善法者，如來說非善法。是名善法。」

02須菩提！所言善法、善法者，如來說非善法，是名善法。」

03須菩提！所言善法、善法者，如來說非法，故名善法。」

04須菩提！所言善法、善法者，如來說非法，故名善法。」

05善法、善法者，善實！非法如是彼如來說，彼故說名善法者。」

> 06善現！善法、善法者，如來一切說為非法，是故如來說名善法、善法。」

07妙生！善法者，如來說為非法，故名善法。」

24-1

> 01「須菩提！若三千大千世界中，所有諸須彌山王，如是等七寶聚，有人持用布施；若人以此《般若波羅蜜經》，乃至四句偈等，受持、讀誦，為他人說，於前福德，百分不及一，百千萬億分，乃至算數、譬喻所不能及。」
>
> 02「須菩提！三千大千世界中，所有諸須彌山王，如是等七寶聚，有人持用布施；若人以此《般若波羅蜜經》，乃至四句偈等，受持、讀誦，為他人說，於前福德，百分不及一，千分不及一，百千萬分不及一，歌羅分不及一，數分不及一，優波尼沙陀分不及一，乃至算數、譬喻所不能及。」
>
> 03「須菩提！三千大千世界所有諸須彌山王，如是等七寶聚滿此世界，有人持用布施；若人從此《般若波羅蜜經》，乃至四句偈等，受持、讀誦，為他正說，所得功德，以前功德比此功德，百分不及一，千萬億分不及一，窮於算數不及其一，乃至威力、品類、相應、譬喻所不能及。」
>
> 04「須菩提！三千大千世界所有諸須彌山王，如是等七寶聚滿此世界，有人持用布施；若人從此《般若波羅蜜經》，乃至四句偈等，受持、讀誦，為他正說，所得功德，以前功德比此功德，百分不及一，千萬億分不及一，窮於算數不及其一，乃至威力、品類、相應、譬喻所不能及。」
>
> 05「若復，善實！所有三千大千世界須彌山王，彼所有聚七寶，普散如來、應等、正遍知施與；若此智慧彼岸到，乃至四句等偈，受已，為他等分別，此、善實！福聚，彼前者福聚，百上亦數不及，千上亦，百千上亦，俱致百千上亦，俱致那由他百千上亦，僧企耶亦，迦羅亦，算亦，譬喻亦，憂波泥奢亦，乃至譬喻亦不及。」
>
> 06「復次，善現！若善男子或善女人，集七寶聚，量等三千大千世界，其中所有妙高山王，持用布施；若善男子或善女人，於此《般若波羅蜜多經》中，乃至四句伽他，受持、讀誦，究竟通利，及廣為他宣說開示，如理作意。善現！前說福聚，於此福聚，百分計之所不能及，如是千分、若百千分、若俱胝百千分、若俱胝那庾多百千分、若數分、若計分、若算分、若喻分、若烏波尼殺曇分，亦不能及。」
>
> 07「妙生！若三千大千世界中，所有諸妙高山王，如是等七寶聚，有人持用布施；若復有人，於此經中，乃至一四句頌，若自受持，及為他說，以前福聚比此福聚，假令分此以為百分，彼亦不能及一分，或千分、億分、算分、勢分、數分、因分，乃至譬喻，亦不能及一。」

25-1

01「須菩提！於意云何？汝等勿謂如來作是念：我當度眾生。

02「須菩提！於意云何？汝謂如來作是念：我度眾生耶？

03「須菩提！汝意云何？如來作是念：我度眾生耶？

04「須菩提！汝意云何？如來作是念：我度眾生耶？

05「彼何意念？善實！雖然，如來如是念：我眾生度脫？

06佛告善現：「於汝意云何？如來頗作是念：我當度脫諸有情耶？

07「妙生！於汝意云何？如來度眾生不？

25-2

01須菩提！莫作是念。何以故？實無有眾生如來度者。

02須菩提！莫作是念。何以故？實無有眾生如來度者。

03須菩提！汝今不應作如是念。何以故？實無眾生如來所度。

04須菩提！汝今不應作如是念。何以故？實無眾生如來所度。

> 05不，復，彼，善實！如是見應。彼何所因？有無善實！無有一眾生若如來度脫。
>
> 06善現！汝今勿當作如是觀。何以故？善現！無少有情如來度者。

07汝莫作是見：如來度眾生。何以故？曾無有一眾生是如來度者。

25-3

01若有眾生如來度者，如來則有、我、人眾生、壽者。

> 02佛言：「須菩提！若有實眾生如來度者，如來則有我、人、眾生、壽者相。
>
> 03須菩提！若有眾生如來所度，即是我執、眾生執、壽者執、受者執。
>
> 04須菩提！若有眾生如來所度，即是我執、眾生執、壽者執、受者執。
>
> 05若復，善實！有如是眾生有，若彼如來度脫，彼如是如來我取有眾生取、壽取、人取有。
>
> 06善現！若有有情如來度者，如來即應有其我執，有有情執，有命者執，有士夫執，有補特伽羅等執。
>
> 07若有眾生是如來度者，如來則有我見、眾生見、壽者見、更求趣見。

25-4

01須菩提！如來說有我者，則非有我，而凡夫之人以為有我。

02須菩提！如來說有我者，則非有我，而毛道凡夫生者以為有我。

03須菩提！此我等執，如來說非執，嬰兒凡夫眾生之所執故。

04須菩提！此我等執，如來說非執，嬰兒凡夫眾生之所執故。

05我取、我取者，善實！非取此如來說，彼小兒凡夫生取。

> 06善現！我等執者，如來說為非執，故名我等執，而諸愚夫異生，強有此執。

07妙生！我等執者，如來說為非，執而諸愚夫妄為此執。

25-5

01須菩提！凡夫者，如來說則非凡夫。」

02須菩提！毛道凡夫生者，如來說名非生，是故言毛道凡夫生。」

> 03須菩提！嬰兒凡夫眾生者，如來說非眾生，故說嬰兒凡夫眾生。」
>
> 04須菩提！嬰兒凡夫眾生者，如來說非眾生，故說嬰兒凡夫眾生。」
>
> 05小兒凡夫生、小兒凡夫生者，善實！非生彼如來說，彼故說名小兒凡夫生者。」

06善現！愚夫異生者，如來說為非生，故名愚夫異生。」

07妙生！愚夫眾生，如來說為非生，故名愚夫眾生。」

26-1

01「須菩提！於意云何？可以三十二相觀如來不？」

02「須菩提！於意云何？可以相成就得見如來不？」

03「須菩提！汝意云何？可以具足相觀如來不？」

04「須菩提！汝意云何？可以具足相觀如來不？」

05「彼何意念？善實！相具足如來見應？」

06佛告善現：「於汝意云何？可以諸相具足觀如來不？」

07「妙生！於汝意云何？應以具相觀如來不？

26-2

01須菩提言：「如是，如是。以三十二相觀如來。」

02須菩提言：「如我解如來所說義，不以相成就得見如來。」

03須菩提言：「如我解佛所說義，不以具足相應觀如來。」

04須菩提言：「如我解佛所說義，不以具足相應觀如來。」

> 05善實言：「不如此，世尊！如我世尊說義解我，不相具足如來見應。」

06善現答言：「如我解佛所說義者，不應以諸相具足觀於如來。」

07「不爾，世尊！不應以具相觀於如來。」

26-3

01（缺）

02佛言：「如是，如是。須菩提！不以相成就得見如來。」

03佛言：「如是，須菩提！如是。不以具足相應觀如來。」

04佛言：「如是，須菩提！如是。不以具足相應觀如來。

> 05世尊言：「善！善！善實！如是，如是。善實！如如語汝，不相具足如來見應。
>
> 06佛言：「善現！善哉！善哉！如是，如是。如汝所說，不應以諸相具足觀於如來。

07（缺）

26-4

01佛言：「須菩提！若以三十二相觀如來者，轉輪聖王則是如來。」

> 02佛言：「須菩提！若以相成就觀如來者，轉輪聖王應是如來。是故非以相成就得見如來。」
>
> 03何以故？若以具足相觀如來者，轉輪聖王應是如來。是故不以具足相應觀如來。」
>
> 04何以故？若以具足相觀如來者，轉輪聖王應是如來。是故不以具足相應觀如來。」
>
> 05彼何所因？彼復，善實！相具足如來見應有，彼王轉輪如來有，彼故不相具足如來見應。此相非相，故如來見應。」
>
> 06善現！若以諸相具足觀如來者，轉輪聖王應是如來。是故不應以諸相具足觀於如來。
>
> 07「妙生！若以具相觀如來者，轉輪聖王應是如來。是故不應以具相觀於如來。

26-5

01須菩提白佛言：「世尊！如我解佛所說義，不應以三十二相觀如來。」

02（缺）

03（缺）

04（缺）

> 05爾時，命者善實世尊邊如是言：「如我，世尊！世尊說義解我，不相具足如來見應。」

06如是，應以諸相非相觀於如來。」

07應以諸相非相觀於如來。」

26-6

> 01爾時，世尊而說偈言：
>
> 若以色見我 以音聲求我 是人行邪道 不能見如來
>
> 02爾時，世尊而說偈言：
>
> 若以色見我 以音聲求我 是人行邪道 不能見如來
>
> 彼如來妙體 即法身諸佛 法體不可見 彼識不能知
>
> 03是時，世尊而說偈言：
>
> 若以色見我 以音聲求我 是人行邪道 不應得見我
>
> 由法應見佛 調御法為身 此法非識境 法如深難見
>
> 04是時，世尊而說偈言：
>
> 若以色見我 以音聲求我 是人行邪道 不應得見我
>
> 由法應見佛 調御法為身 此法非識境 法如深難見
>
> 05爾時，世尊彼時此伽陀說：
>
> 若我色見 若我聲求 邪解脫行 不我見彼人
>
> 法體佛見應 法身彼如來 法體及不識 彼不能知
>
> 06爾時，世尊而說頌曰：
>
> 諸以色觀我 以音聲尋我 彼生履邪斷 不能當見我
>
> 應觀佛法性 即導師法身 法性非所識 故彼不能了
>
> 07爾時，世尊而說頌曰：
>
> 若以色見我 以音聲求我 是人起邪覲 不能當見我
>
> 應觀佛法性 即導師法身 法性非所識 故彼不能了

27-1

> 01「須菩提！汝若作是念：如來不以具足相故，得阿耨多羅三藐三菩提，
>
> 02「須菩提！於意云何？如來可以相成就得阿耨多羅三藐三菩提？
>
> 03「須菩提！汝意云何？如來可以具足相得阿耨多羅三藐三菩提不？
>
> 04「須菩提！汝意云何？如來可以具足相得阿耨多羅三藐三菩提不？

05「彼何意念？善實！相具足，如來無上正遍知證覺？

> 06佛告善現：「於汝意云何？如來、應、正等覺，以諸相具足，現證無上正等覺耶？

07（缺）

27-2

> 01須菩提！莫作是念：如來不以具足相故，得阿耨多羅三藐三菩提。

02須菩提！莫作是念：如來以相成就得阿耨多羅三藐三菩提。

> 03須菩提！汝今不應作如是見：如來以具足相得阿耨多羅三藐三菩提。何以故？須菩提！如來不？由具足相得阿耨多羅三藐三菩提。
>
> 04須菩提！汝今不應作如是見：如來以具足相得阿耨多羅三藐三菩提。何以故？須菩提！如來不由具足相得阿耨多羅三藐三菩提。
>
> 05不，復，彼，善實！如是見應。彼何所因？不，善實！相具足，如來無上正遍知證覺。
>
> 06善現！汝今勿當作如是觀。何以故？善現！如來、應、正等覺，不以諸相具足，現證無上正等菩提。

07（缺）

27-3

01須菩提！若作是念：發阿耨多羅三藐三菩提者，說諸法斷滅相，

> 02須菩提！汝若作是念：菩薩發阿耨多羅三藐三菩提心者，說諸法斷滅相，

03須菩提！若汝作是念：如來有是說：行菩薩乘人，有法可滅，

04須菩提！若汝作是念：如來有是說：『行菩薩乘人，有法可滅』，

05復時，彼，善實！有如是語：『菩薩乘發行，有法破滅施設斷。』

06復次，善現！如是發趣菩薩乘者，頗施設少法，若壞、若斷耶？

07「妙生！諸有發趣菩薩乘者，其所有法是斷滅不？

27-4

> 01莫作是念。何以故？發阿耨多羅三藐三菩提心者，於法不說斷滅相。」
>
> 02須菩提！莫作是念。何以故？菩薩發阿耨多羅三藐三菩提心者，不說諸法斷滅相。」
>
> 03須菩提！汝莫作此見。何以故？如來不說：行菩薩乘人，有法可滅，及以永斷。」
>
> 04須菩提！汝莫作此見。何以故？如來不說：『行菩薩乘人，有法可滅，及以永斷。』」
>
> 05不，復，善實！如是見應。彼何所因？不，菩薩乘發行，有法破滅施設不斷。」
>
> 06善現！汝今勿當作如是觀。諸有發趣菩薩乘者，終不施設少法，若壞、若斷。」

07汝莫作是見。何以故？趣菩薩乘者，其法不失。」

28-1

> 01「須菩提！若菩薩以滿恒河沙等世界七寶布施；若復有人，知一切法無我，得成於忍，此菩薩勝前菩薩所得功德。須菩提！以諸菩薩不受福德故。」
>
> 02「須菩提！若善男子、善女人以滿恒河沙等世界七寶，持用布施；若有菩薩知一切法無我，得無生法忍，此功德勝前所得福德。須菩提！以諸菩薩不取福德故。」
>
> 03「須菩提！若有善男子、善女人，以滿恒伽沙等世界七寶，持用布施；若有菩薩於一切法，無我、無生，得無生忍，以是因緣所得福德，最多於彼。須菩提！行大乘人不應執取福德之聚。」
>
> 04「須菩提！若有善男子、善女人，以滿恒伽沙等世界七寶，持用布施；若有菩薩於一切法，無我、無生，得無生忍，以是因緣所得福德，最多於彼。須菩提！行大乘人不應執取福德之聚。」
>
> 05「若復，善實！善家子、若善家女，若恒伽河沙等世界，七寶滿作已，施與；若菩薩摩訶薩無我無生中法中忍得，此，如是彼緣，多過福聚生。不，復，善實！菩薩福聚取應？」
>
> 06「復次，善現！若善男子或善女人，以殑伽河沙等世界，盛滿七寶，奉施如來、應、正等覺；若有菩薩於諸無我、無生法中，獲得堪忍，由是因緣所生福聚，甚多於彼。復次，善現！菩薩不應攝受福聚。」
>
> 07「妙生！若有男子、女人，以滿弶伽河沙世界七寶布施；若復有人，於無我理不生法中得忍解者，所生福聚，極多於彼無量無數。妙生！菩薩不應取其福聚。」

28-2

01須菩提白佛言：「世尊！云何菩薩不受福德？」

02須菩提白佛言：「世尊！菩薩不取福德？」

03須菩提言：「此福德聚可攝持不？」

04須菩提言：「此福德聚可攝持不？」

05命者善實言：「不，世尊！菩薩福聚取應。」

06具壽善現即白佛言：「世尊！云何菩薩不應攝受福聚？」

07妙生言：「菩薩豈不取福聚耶？」

28-3

01「須菩提！菩薩所作福德，不應貪著，是故說不受福德。」

02佛言：「須菩提！菩薩受福德，不取福德。是故菩薩取福德。」

> 03佛言：「須菩提！此福德聚可得攝持，不可執取，是故說此福德之聚應可攝持。」
>
> 04佛言：「須菩提！此福德聚可得攝持，不可執取，是故說此福德之聚應可攝持。」

05世尊言：「取應，善實！不取應，彼故說名取應。」

06佛言：「善現！所應攝受，不應攝受，是故說名所應攝受。」

07佛告妙生：「是應正取，不應越取，是故說取。」

29-1

> 01「須菩提！若有人言：『如來若來、若去、若坐、若臥』，是人不解我所說義。
>
> 02「須菩提！若有人言：『如來若去、若來、若住、若坐、若臥』，是人不解我所說義。
>
> 03「須菩提！若有人言：『如來行、住、坐、臥』，是人不解我所說義。」
>
> 04「須菩提！若有人言：『如來行、住、坐、臥』，是人不解我所說義。
>
> 05「雖然，復次時，善實！若有如是語：『如來去、若不去、若住、若坐、若臥、若如法』，不我，善實！說義解。
>
> 06「復次，善現！若有說言：『如來若去、若來、若住、若坐、若臥』，是人不解我所說義。
>
> 07「妙生！如有說言：『如來若來、若去、若坐、若臥』者，是人不解我所說義。

29-2

01何以故？如來者，無所從來，亦無所去，故名如來。」

02何以故？如來者，無所至去，無所從來，故名如來。」

> 03何以故？須菩提！如來者，無所行去，無所從來，是故說名如來、應供、正遍覺知。」
>
> 04何以故？須菩提！如來者，無所行去，亦無所從來，是故名如來、應供、正遍覺知。」
>
> 05彼何所因？如來者，善實！說名無所去，無所來，彼故說名如來、應、正遍知者。」
>
> 06何以故？善現！言如來者，即是真實真如增語。都無所去、無所從來，故名如來、應、正等覺。」

07何以故？妙生！都無去來，故名如來。」

30-1

> 01「須菩提！若善男子、善女人，以三千大千世界，碎為微塵。於意云何？是微塵眾，寧為多不？」
>
> 02「須菩提！若善男子、善女人，以三千大千世界微塵，復以爾許微塵世界，碎為微塵阿僧祇。須菩提！於意云何？是微塵眾，寧為多不？」
>
> 03「須菩提！若善男子、善女人，以三千大千世界地大微塵，燒成灰末，合為墨丸，如微塵聚。須菩提！汝意云何？是隣虛聚，寧為多不？」
>
> 04「須菩提！若善男子、善女人，以三千大千世界地大微塵，燒成灰末，合為墨丸，如微塵聚，須菩提！汝意云何？是隣虛聚寧為多不？」
>
> 05「若復，善實！善家子、若善家女，若所有三千大千世界地塵，彼如是色類墨作已，乃至如是不可數，譬如最小聚。彼何意念？善實！雖然，彼多最小聚有？」
>
> 06「復次，善現！若善男子或善女人，乃至三千大千世界大地極微塵量等世界，即以如是無數世界色像為墨，如極微聚，善現！於汝意云何？是極微聚，寧為多不？」
>
> 07「妙生！若有男子、女人，以三千大千世界土地，碎為墨塵，妙生！於汝意云何？是極微聚，寧為多不？」

30-2

> 01「甚多，世尊！何以故？若是微塵眾實有者，佛則不說是微塵眾。
>
> 02須菩提言：「彼微塵眾甚多，世尊！何以故？若是微塵眾實有者，佛則不說是微塵眾。
>
> 03須菩提言：「彼隣虛聚甚多，世尊！何以故？世尊！若隣虛聚是實有者，世尊則不應說名隣虛聚。
>
> 04須菩提言：「彼隣虛聚甚多，世尊！何以故？世尊！若隣虛聚是實有者，世尊則不應說名隣虛聚。
>
> 05善實言：「如是，如是。世尊！多彼最小聚有。彼何所因？彼，世尊！聚有，不世尊說最小聚者。
>
> 06善現答言：「是極微聚甚多，世尊！甚多，善逝！何以故？世尊！若極微聚是實有者，佛不應說為極微聚。
>
> 07妙生言：「甚多，世尊！何以故？若聚性是實者，如來不說為極微聚、極微聚。

30-3

01所以者何？佛說微塵眾，則非微塵眾，是名微塵眾。

02何以故？佛說微塵眾，則非微塵眾，是故佛說微塵眾。

> 03何以故？世尊！所說此隣虛聚，如來說非隣虛聚，是故說名為隣虛聚。
>
> 04何以故？世尊！所說此隣虛聚，如來說非隣虛聚。是故說名為隣虛聚。
>
> 05彼何所因？若彼，世尊！最小聚說，非聚彼如來說。彼故說名最小聚者。

06所以者何？如來說極微聚，即為非聚，故名極微聚。

07何以故？極微聚者，世尊說為非極微聚。故名極微聚。

30-4

01世尊！如來所說三千大千世界，則非世界，是名世界。

> 02世尊！如來所說三千大千世界，則非世界，是故佛說三千大千世界。

03如來所說三千大千世界，則非世界，故說三千大千世界。

04如來所說三千大千世界，則非世界。故說三千大千世界。

> 05若及如來說三千大千世界者，非界如來說。彼故說名三千大千世界者。

06如來說三千大千世界，即非世界，故名三千大千世界。

> 07世尊！如來所說三千大千世界，說為非世界。故名三千大千世界。

30-5

> 01何以故？若世界實有者，則是一合相。如來說一合相，則非一合相，是名一合相。」
>
> 02何以故？若世界實有者，則是一合相。如來說一合相，則非一合相，是故佛說一合相。」
>
> 03何以故？世尊！若執世界為實有者，是聚一執。此聚一執，如來說非執，故說聚一執。」
>
> 04何以故？世尊！若執世界為實有者，是聚一執。此聚一執，如來說非執。故說聚一執。」
>
> 05彼何所因？彼，世尊！界有，彼如是搏取有。若如是如來搏取說，非取彼如來說。彼故說名搏取者。」
>
> 06何以故？世尊！若世界是實有者，即為一合執。如來說一合執，即為非執，故名一合執。」
>
> 07何以故？若世界實有，如來則有聚執。佛說聚執者，說為非聚執。是故說為聚執。」

30-6

01「須菩提！一合相者，則是不可說。但凡夫之人貪著其事。」

> 02佛言：「須菩提！一合相者，則是不可說，但凡夫之人貪著其事。」
>
> 03佛世尊言：「須菩提！此聚一執，但世言說。須菩提！是法非可言法，嬰兒凡夫偏言所取。」
>
> 04佛世尊言：「須菩提！此聚一執。但世言說。須菩提！是法非可言法。嬰兒凡夫偏言所取。」
>
> 05世尊言：「搏取如是，善實！不世俗語，不可說，非法、非非法，彼小兒凡夫生取。」
>
> 06佛言：「善現！此一合執不可言說，不可戲論。然彼一切愚夫異生，強執是法。」
>
> 07「妙生！此聚執者，是世言論，然其體性實無可說。但是愚夫異生之所妄執。」

31-1

> 01「須菩提！若人言：『佛說我見、人見、眾生見、壽者見』，須菩提！於意云何？是人解我所說義不？」
>
> 02「何以故？須菩提！若人如是言：『佛說我見、人見、眾生見、壽者見』，須菩提！於意云何？是人所說為正語不？」
>
> 03「須菩提！若有人言：『如來說我見、眾生見、壽者見、受者見』，須菩提！汝意云何？是人言說為正語不？」
>
> 04「須菩提！若有人言：『如來說我見、眾生見、壽者見、受者見』，須菩提！汝意云何？是人言說為正語不？」
>
> 05「彼何所因？若此有，善實！如是說：『我見如來說，眾生見、壽見、人見如來說』，雖然，彼，善實！正說語？」
>
> 06「何以故？善現！若作是言：『如來宣說我見、有情見、命者見、士夫見、補特伽羅見、意生見、摩納婆見、作者、見受者見』，於汝意云何？如是所說為正語不？」
>
> 07「妙生！如有說云：『佛說我見、眾生見、壽者見、更求趣見』者，是為正說、為不正耶？」

31-2

> 01「世尊！是人不解如來所說義。何以故？世尊！說我見、人見、眾生見、壽者見，即非我見、人見、眾生見、壽者見，是名我見、人見、眾生見、壽者見。」
>
> 02須菩提言：「不也，世尊！何以故？世尊！如來說我見、人見、眾生見、壽者見，即非我見、人見、眾生見、壽者見，是名我見、人見、眾生見、壽者見。」
>
> 03須菩提言：「不也，世尊！不也，修伽陀！何以故？如來所說我見、眾生見、壽者見、受者見，即是非見是故說我見、眾生見、壽者見、受者見。」
>
> 04須菩提言：「不正，世尊！不正，修伽陀！何以故？如來所說我見、眾生見、壽者見、受者見，即是非見，是故說我見、眾生見、壽者見、受者見。」
>
> 05善實言：「不如此，世尊！不如此，善逝！彼何所因？若彼，世尊！我見如來說，非見彼如來說，彼故說名我見者。」
>
> 06善現答言：「不也，世尊！不也，善逝！如是所說非為正語。所以者何？如來所說我見、有情見、命者見、士夫見、補特伽羅見、意生見、摩納婆見、作者見、受者見，即為非見，故名我見，乃至受者見。」
>
> 07妙生言：「不爾，世尊！何以故？若有我見如來說者，即是非見，故名我見。」

31-3

> 01「須菩提！發阿耨多羅三藐三菩提心者，於一切法，應如是知，如是見，如是信解，
>
> 02「須菩提！菩薩發阿耨多羅三藐三菩提心者，於一切法應如是知，如是見，如是信，

03「須菩提！若人行菩薩乘，如是應知、應見、應信一切諸法。

04「須菩提！若人行菩薩乘，如是應知、應見、應信一切諸法，

> 05世尊言：「如是此，善實！菩薩乘發行，一切法知應、見應、信解應。
>
> 06佛告善現：「諸有發趣菩薩乘者，於一切法應如是知，應如是見，應如是信解，
>
> 07「妙生！諸有發趣菩薩乘者，於一切法應如是知，如是見，如是解。

31-4

01不生法相。須菩提！所言法相者，如來說即非法相，是名法相。」

> 02如是不住法相。何以故？須菩提！所言法相、法相者，如來說即非法相，是名法相。」
>
> 03如是應修，為令法想不得生起。何以故？須菩提！是法想、法想者，如來說即非想。故說法想。」
>
> 04如是應修，為令法想不得生起。何以故？須菩提！是法想、法想者，如來說即非想，故說法想。」
>
> 05如信解，如無法想亦住。彼何所因？法想、法想者，善實！非想此如來說，彼故說名法想者。」
>
> 06如是不住法想。何以故？善現！法想、法想者，如來說為非想，是故如來說名法想、法想。」
>
> 07如是解者，乃至法相亦無所住。何以故？妙生！法想、法想者，如來說為非想，故名法想、法想。」

32-1

> 01「須菩提！若有人以滿無量阿僧祇世界七寶，持用布施；若有善男子、善女人發菩薩心者，持於此經，乃至四句偈等，受持、讀誦，為人演說，其福勝彼。」
>
> 02「須菩提！若有菩薩摩訶薩以滿無量阿僧祇世界七寶，持用布施；若有善男子、善女人發菩薩心者，於此《般若波羅蜜經》，乃至四句偈等，受持、讀誦，為他人說，其福勝彼無量阿僧祇。」
>
> 03「須菩提！若有菩薩摩訶薩以滿無數無量世界七寶，持用布施；若有善男子、善女人，從此《般若波羅蜜經》，乃至四句偈等，受持、讀誦，教他修行，為他廣說，是善男子、善女人，以是因緣所生福德，最多於彼無量無數。」
>
> 04「須菩提！若有菩薩摩訶薩以滿無數無量世界七寶，持用布施；若有善男子、善女人，從此《般若波羅蜜經》乃至四句偈等，受持、讀誦，教他修行，為他廣說，是善男子、善女人，以是因緣所生福德，最多於彼無量無數。」
>
> 05「若復時，善實！菩薩摩訶薩，無量無數世界七寶滿中作已，如來等、應等、正遍知等施與；若善家子、若善家女，若如是智慧彼岸到，乃至四句等偈，受持、分別、讀誦，為他等及分別廣說，此如是彼緣，多過福聚生，無量不可數。」
>
> 06「復次，善現！若菩薩摩訶薩以無量無數世界，盛滿七寶，奉施如來、應、正等覺；若善男子或善女人，於此《般若波羅蜜多經》中，乃至四句伽他，受持、讀誦，究竟通利，如理作意，及廣為他宣說開示，由此因緣所生福聚，甚多於前無量無數。」
>
> 07「妙生！若有人以滿無量無數世界七寶，持用布施；若復有人能於此經，乃至受持、讀誦四句伽他，令其通利，廣為他人正說其義，以是因緣所生福聚，極多於彼無量無數。」

32-2

> 01云何為人演說？不取於相，如如不動。何以故？
>
> 一切有為法 如夢幻泡影 如露亦如電 應作如是觀
>
> 02云何為人演說？而不名說，是名為說。而說偈言：
>
> 一切有為法 如星翳燈幻 露泡夢電雲 應作如是觀
>
> 03云何顯說此經？如無所顯說，故言顯說。如如不動，恒有正說。應觀有為法
> 如闇、翳、燈 幻、露、泡 夢、電、雲
>
> 04云何顯說此經？如無所顯說，故言顯說。如如不動，恒有正說。應觀有為法
> 如暗、翳、燈 幻、露、泡 夢、電、雲
>
> 05云何及廣說？如不廣說，彼故說名廣說。
>
> 星翳燈幻 露泡夢電 雲見如是 此有為者
>
> 06云何為他宣說開示？如不為他宣說開示，故名為他宣說開示。爾時，世尊而說頌曰：
>
> 諸和合所為 如星翳燈幻 露泡夢電雲 應作如是觀
>
> 07云何正說？無法可說，是名正說。爾時，世尊說伽他曰：
>
> 一切有為法 如星翳燈幻 露泡夢電雲 應作如是觀

32-3

> 01佛說是經已。長老須菩提及諸比丘、比丘尼、優婆塞、優婆夷，一切世間天、人、阿修羅，聞佛所說，皆大歡喜，信受奉行。
>
> 02佛說是經已。長老須菩提及諸比丘、比丘尼、優婆塞、優婆夷、菩薩摩訶薩，一切世間天、人、阿修羅、乾闥婆等，聞佛所說，皆大歡喜，信受奉行。
>
> 03爾時，世尊說是經已。大德須菩提心進歡喜，及諸比丘、比丘尼、優婆塞、優婆夷眾、人、天、阿脩羅等，一切世間，踊躍歡喜，信受奉行。
>
> 04爾時，世尊說是經已。大德須菩提心進歡喜，及諸比丘、比丘尼、優婆塞、優婆夷眾、人、天、阿修羅等，一切世間，踊躍歡喜，信受奉行。
>
> 05此語，世尊。歡喜，上座善實彼及比丘、比丘尼、優婆塞、優婆夷、彼天、人、阿脩羅、乾闥婆等，聞世尊說，大歡喜。

\*歸命一切佛菩薩海等

> 06時薄伽梵說是經已。尊者善現及諸苾芻、苾芻尼、鄔波索迦、鄔波斯迦，并諸世間天、人、阿素洛、健達縛等，聞薄伽梵所說經已，皆大歡喜，信受奉行。
>
> 07爾時，薄伽梵說是經已。具壽妙生及諸菩薩摩訶薩、苾芻、苾芻尼、鄔波索迦、鄔波斯迦，一切世間天、人、阿蘇羅等，皆大歡喜，信受奉行。

32-4

01《金剛般若波羅蜜經》

> 　　真言：那謨婆伽跋帝　鉢喇壞　波羅弭多曳　唵伊利底　伊室利　輸盧馱　毘舍耶　毘舍耶　莎婆訶

02《金剛般若波羅蜜經》

> 《金剛般若》前後六翻。按《開元錄》，此第二譯。思溪經本，竟失其傳。誤將陳朝真諦三藏者重出，標作魏朝留支所譯，大有逕庭。今於留支三藏所翻論中，錄出經本，刊版流通。庶期披閱，知有源矣。時至元辛已冬孟望日，南山普寧經局謹記。

03《金剛般若波羅蜜經》

04《金剛般若波羅蜜經》

> 西天竺優禪尼國三藏法師，號拘羅那他，此云真諦。梁武皇帝遠遣迎接。經遊閩越，暫憩梁安。太守王方賒乃勤心正法，性愛大乘，仍於建造伽藍，請弘茲典。法師不乖本願，受三請而默然。尋此舊經，甚有脫誤。即於壬午年五月一日，重翻天竺定文，依婆藪論釋。法師善解方言，無勞度語。矚彼玄文，宣此奧說。對偕宗法師法虔等，並共筆受。至九月二十五日，文義都竟。經本一卷，文義十卷。法虔爾目，仍願造一百部，流通供養，并講之十徧。普願眾生，因此正說，速至涅槃，常流應化。

05《金剛能斷般若波羅蜜經》

06《大般若波羅蜜多經》卷第五百七十七

07佛說《能斷金剛般若波羅蜜多經》
